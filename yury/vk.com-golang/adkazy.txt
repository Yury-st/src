Патлумачце, калі ласка, пра ўжыванне назоўнікаў з канчаткамі -у і -аў(-оў). Напрыклад: я ведаю некалькі моў; я ведаю некалькі моваў.

***

Вітаем!

Асноўныя сучасныя слоўнікавыя крыніцы падаюць слова «мова» ў форме моў у р. скл. мн. л. (гл. спасылку і першы відарыс з «Тлумачальнага слоўніка беларускай літаратурнай мовы»): 

https://vk.com/away.php?utf=1&to=http%3A%2F%2Fwww.slounik.org%2Fsearch%3Fdict%3Dnazounik2013%26search%3D%25D0%25BC%25D0%25BE%25D1%259E%26x%3D31%26y%3D10

У граматыцы 1985–1986 гадоў гаварылася пра тое, што назоўнікі такога тыпу (з асновай на адзін зычны) маюць нулявы канчатак у родным склоне множнага ліку (гл. другі прымацаваны відарыс).

Аднак у больш позняй акадэмічнай «Кароткай граматыцы беларускай мовы» ўжо гаворыцца пра тэндэнцыю да пашырэння ўжывання канчатка -аў (-яў) (гл. трэці відарыс).

Адзначым таксама, што для пэўных слоў ужо цяпер некаторымі слоўнікамі замацаваны абодва варыянты: галава — галоў і галоваў, дамова — дамоў і дамоваў. 

Такім чынам, сітуацыя з гэтым пытаннем досыць складаная і ў адносінах да кожнага слова трэба пры няўпэўненасці звярацца са слоўнікамі. 
 
Пытаўся [id133779889|Паша Носов].
==================================
Вельмі цікавае і важнае для мовазнаўства выданне!
==================================
Шосты выпуск выдання «Беларуская дыялекталогія. Матэрыялы і даследаванні» прысвечаны пытанням дыялектнай лексікаграфіі, анамастыкі і тэкстаграфіі. Адметная праца ў зборніку - гэта архіўныя спадчына, якая рэпрэзентавана моўнай часткай манаграфіі I. А. Сербава "Беларусы-сакуньг і невялічкім слоўнікам Язэпа Дылы. Змяшчаюцца ў зборніку таксама артыкулы пра стан сучаснага маўлення на тэрыторыі Беласточчыны, падрыхта- ваныя на аснове аналізу расшыфраваных запісаў. назапашаных у час дыялекталагічных экспедыцый на працягу 2015—2018 гг. Сучасная мясцовая беларуская гаворка ў форме тэкстаў прадстаўлена з розных рэгіёнаў Беларусі, а так- сама з беларуска-польскага памежжа. 
Інфармацыйна-даведачны блок матэрыялаў уключае паказальнік слоў, спісы скарачэнняў і іншыя звесткі. 
Зборнік робіць важны ўклад у рэалізацыю фундаментальнага праекта «Зводны слоўнік беларускіх народных гаворак» і з'яўляецца запатрабаваным сярод лінгвістаў, этнографаў, гісторыкаў, а таксама ўсіх. хто працуе з родным словам. 
Навуковыя рэдактары: 
В. М. Курцова, Л. П. Кунцэвіч 
Рэдакцыйная калегія: 
I. У. Галуза, I. А. Гапоненка, Л. П. Кунцэвіч, В. М. Курцова, Ю. В. Маліцкі. Т. М. Трухан, Ю. Л. Хвіланчук, М. Янковяк (Чэхія)
==================================
Добрай раніцы! Падкажыце, калі ласка, як правільна: спадзяюся ці спадзяваюся?
Вялікі дзякуй! Ананімна.

***

Вітаем!

На цяперашні момант правільнымі лічацца абодва варыянты (гл. відарыс з «Кароткай граматыкі беларускай мовы»).

Адзначым, што калі меркаваць па звестках Беларускага N-корпуса, то больш ужывальнай ёсць форма спадзяюся (і адпаведныя).
==================================
Прапануем вашай увазе другую лекцыю Юрыя Пацюпы з курса для Беларускага Калегіюма.
==================================
Лекцыя 2. У языковых законаў выняткаў нямашака…: Найважнейшыя аспекты беларускай граматыкі, балтыйска-чарнаморскі моўны хаўрус

Ніводная граматыка, ніводзін слоўнік не могуць абняць усіх нюансаў мовы, і часта тое, што ляжыць на паверхні нават не заўважаецца, пакуль не адбываюцца парушэнні ў відавочным. Слоўнікі – гэта толькі склад будаўнічых матэрыялаў, граматыка – каркас канструкцыі, а як функцыянуе цэлае, сістэма – залежыць ад таго, наколькі мы валодаем алгарытмамі моўных паводзін. Я нават не кажу – граматыкі. А калі ўжо гаворым пра граматыку, то трэба адрозніваць граматыку рэальную, «разлітую» ў мове, ад граматыкі напісанай, якая можа быць спісаная з іншай мовы і не адпавядаць рэальнай граматыцы. У сітуацыі экспансіі іншай мовы найважней засвоіць тыя аспекты, якія адрозніваюць мову-абаронніцу ад мовы-агрэсара. Наагул, для разумення граматыкі важна зразумець той шлях, які прайшла мова ў сваім станаўленні, бо сістэма мовы – гэта яе гісторыя ў знятым выглядзе.
==================================
Добрый день, почему стало использоваться слово Рэспублiка вместо Рэпублiка по примеру других (в том числе славянских) языков или Рэч Паспалiтая? 
Спасибо

***

Вітаем!

У такіх выпадках філолагі звычайна адказваюць, што так склалася гістарычна. І гэта папраўдзе так. Ва ўсходнеславянскіх мовах замацаваўся цалкам абгрунтаваны лацінскім арыгіналам варыянт з гукам с (фактычна тут мы маем звычайнае запазычанне, калі арыгінал (res publica) перадаецца з дапамогай гукаў мовы, якая запазычвае). Таму больш лагічным было б пытанне, чаму ў іншых мовах замест чаканага рэСпубліка атрымалася рэпубліка (так адбылося, бо ў многія мовы гэта слова трапіла праз французскую, у якой была запазычана ўскосная форма (аблятыў) — republica).

Што да рэчы паспалітай, то тут зазначым, што слова «паспаліты» і выраз «рэч паспалітая» прыйшлі ў беларускую мову з польскай. Выраз «рэч паспалітая» хоць і меў першапачаткова сэнс, аналагічны слову «рэспубліка», замацаваўся за канкрэтнай дзяржавай (якая, дарэчы, у сённяшнім агульнапрынятым разуменні рэспублікай не была) — Рэччу Паспалітай Абодвух Народаў. Таму ў цэлым выраз «рэч паспалітая» або асацыюецца с канкрэтнай гістарычнай дзяржавай, або ўспрымаецца як паланізм.

Пытаўся [id267426993|Дмитрий Ларионов].
==================================
Добры дзень. Адкажыце, калі ласка, як скланяецца слова КРАЙ у значэнні «край прадмета» ў Родным і Местным склоне. Як будзе правільна «па краю паперы» ці «па краі паперы».

***

Вітаем!

Р. скл. — краю, м. скл. — краі.

Такім чынам, правільна — па краі паперы.

https://vk.com/away.php?utf=1&to=http%3A%2F%2Fwww.slounik.org%2Fsearch%3Fdict%3Dnazounik2013%26search%3D%25D0%25BA%25D1%2580%25D0%25B0%25D1%258E%26x%3D26%26y%3D17

Пыталася [id4367172|Ганна Быль].
==================================
Добры дзень! Адкажыце, калі ласка, як правільна ўжываць слова: настаўніца ці настаўнік, калі на ўвазе маецца асоба жаночага полу?
Ананімна. Дзякуй!

***

Вітаем!

У гэтым выпадку правільна ўжываць слова «настаўніца». У беларускай мове фемінітывы выкарыстоўваюцца досыць шырока. Тым больш у вашым выпадку гаворка ідзе пра слова, якое даўно ўжываецца ў нашай мове і нейтральнае з пункту гледжання стылістыкі.
==================================
Добры дзень. Ці правільна я знайшоў і выправіў памылку ў сказе: З-за гэтай непрыемнасці Алеся сёння не самкнула вачэй да раніцы.
Праз гэтую непрыемнасць Алеся не самкнула вачэй да раніцы. Дзякуй вам і з надыходзячым святам [пытанне было зададзена 7 сакавіка. — Заўвага адміністрацыі].

***

Вітаем!

Не. 

Прыназоўнікі «з-за» і «праз» у сучаснай літаратурнай мове — гэта сінонімы (гл. 3-е значэнне тут: http://www.slounik.org/153329.html). Мы таксама прапагандуем ужыванне прыназоўніка «праз» у гэтым значэнні, але ўжыванне «з-за» тут нельга лічыць памылкай.

Пытаўся [id102187629|Максим Давыденко].
==================================
Вітаю!
Скажыце, калі ласка, ці ёсць нейкая розніца паміж словамі «суровы» і «суворы»? Ці абодва яны літаратурныя?
Дзякую за Вашу працу.

***

Вітаем!

Слова «суворы» сёння часам ужываецца ў тым самым значэнні, што і «суровы». «Суворы» на цяперашні момант не лічыцца літаратурным словам, хоць яго і можна сустрэць у мастацкай літаратуры і публіцыстыцы. На думку нашых этымолагаў, яно актуалізавалася пад уплывам украінскай мовы (суворий).

Пытаўся [id401084033|Аляксей Раманчук].
==================================
Ананімна, калі ласка.
У юрыдычнай навуцы існуе тэрмін «деяние», што ўключае «действие» и «бездействие». 
Падкажыце, калі ласка, як правільна перакласці, бо http://multilang.etalonline.by/ru/Term/Index/3801?size=25&type=3&langName=ru дае два варыянты на першае слова. Першапачаткова «дзеянне» і толькі з прыметнікам «злачынны» дапускае «ўчынак».

А таксама падкажыце, як правільна хачу ці хочу?

Дзякуй Вам!

***

Вітаем!

1. На нашу думку, у гэтым выпадку трэба прытрымлівацца падыходу, які выкладзены ў «Юрыдычным энцыклапедычным слоўніку» (гл. відарысы), і перакладаць наступным чынам:

► (преступное) деяние — (злачынны) учынак;

► (преступное) действие — (злачыннае) дзеянне;

► (преступное) бездействие — (злачынная) бяздзейнасць.

2. Хачу. Глядзіце «Граматычны слоўнік дзеяслова» тут: https://vk.com/away.php?utf=1&to=http%3A%2F%2Fwww.slounik.org%2Fsearch%3Fdict%3Ddzsl2013%26search%3D%25D1%2585%25D0%25B0%25D1%2587%25D1%2583%26x%3D24%26y%3D8
==================================
Сёння спаўняецца 125 гадоў з дня нараджэння Кандрата Крапівы. Прапануем вам прачытаць цікавую размову з сучаснымі навукоўцамі пра яго асобу і значэнне яго дзейнасці для беларускага мовазнаўства.

https://news.tut.by/culture/721259.html?fbclid=IwAR1A_svs41i4rsk2JOpV5FecujuN8qcbs6AuVbmx_OMmi7RMjxw0bv9Qp6o
==================================
Добры дзень. Дапамажыце перакласці на беларускую мову слова «вождение» (вождение по загородным дорогам)

***

Вітаем!

Многія слоўнікі і даведнікі падаюць як адпаведнік слова «ваджэнне». Але на практыцы сёння пашыраецца выкарыстанне назоўніка «кіраванне». На нашу думку, гэта натуральны працэс і ён не вядзе да ўзнікнення непаразуменняў. Таму ў вашым выпадку мы б раілі перакладаць як «кіраванне па загарадных дарогах». 

Пыталася [id118420989|Анна Анина].
==================================
"Словаў" - тут маецца на ўвазе назоўнікаў.
==================================
Адкажыце, калі ласка, пра ўжыванне ў беларускай мове слова шынок. Ці можа ўжывацца гэтае слова ў дачыненні да рускамоўнага кабачок, у сэнсе гародніны?

***

Вітаем!

Не, слова «шынок» у беларускай мове абазначае толькі месца, дзе прадаюць і распіваюць спіртныя напоі (https://www.skarnik.by/tsbm/94967). Перакладаць гэтым словам назву гародніны будзе найгрубейшай памылкай.

Пыталася [id269092035|Виктория Емельянова].
==================================
Добры дзень! Маё запытанне палягае ў такім: як правільна перакласці рускае слова "приложение" ў значэнні дастасоўнага праграмнага забеспячэння на электроннай прыладзе накшталт кампутара або тэлефона? Я ведаю гэткія варыянты: "прыкладанне", "дадатак", "дастасаванне", але які, на вашу думку, найслушнейшы? Мне здаецца, што "дастасаванне", іншы чалавек лічыць, што "прыкладанне", а як лічыце вы? Загадзя дзякую за адказ.
P. S. Калі што, выбачце за магчымыя памылкі, я з Украіны, але дапамагаю аднаму чалавеку перакладаць адну праграму на беларускую.
P. P. S. Я ўжо паглядзеў на сцяну групы і пабачыў тут некалькі адказаў на гэта, што правільна проста "праграма", але, па-першае, хіба паміж праграмай і дастасаванням (або інш.) няма розніцы? Па-другое, нейкія з пададзеных варыянтаў могуць таксама лічыцца правільнымі паводле нормаў беларускай мовы?

***

Вітаем!

Калі вы ўжо прачыталі нашы папярэднія адказы на гэта пытанне, то нам фактычна няма чаго дадаць. 

У адным з адказаў мы пісалі, што раней слоўнікі падавалі тэрмін «дастасоўная праграма». Але сёння яго выкарыстоўваюць рэдка.

Мы мяркуем, што калі спецыялісты з такіх арганізацый, як «Майкрасофт», не лічаць адрозненні паміж праграмамі і мабільнымі (дастасоўнымі) праграмамі настолькі значнымі, каб разводзіць іх у беларускай тэрміналогіі, то гэтага і трэба прытрымлівацца.

Пытаўся [id299781216|Herobrine Persson].
==================================
Добры вечар! Падкажыце, калі ласка, як перакласці з рускай мовы наступныя спалучэнні слоў: в полутора километрах от деревни, в трех шагах от нас. Вялікі дзякуй!

***

Вітаем!

За паўтара кіламетра ад вёскі, за тры крокі ад нас.

Глядзіце значэнне 25 прыназоўніка «за» ў тлумачальным слоўніку: https://www.skarnik.by/tsbm/22695

Пытаўся [id102187629|Максим Давыденко].
==================================
🎁🛸Новы мультсерыял па кнігах дзіцячага пісьменніка і аніматара Ніка Батэруорта — «К'ю Клыпа 5»! 
На планеце Окі-Докі жыве прыязны прышэлец К’ю Клыпа 5, які любіць глядзець на зоркі ды бавіць час з сябрамі. Клыпа імчыцца па галактыцы, каб дапамагчы заблукалым касмічным турыстам, вылечыць перагрэтыя планеты і выявіць каштоўнасць сяброўства! 
👉🏻Больш мультфільмаў тут: bit.ly/3qrxSXm
==================================
Может кто-нибудь перевести термины: антибиотикорезистентность, серовар, штамм.

***

Вітаем!

Антыбіётыкарэзістэнтнасць (складанае слова, утворанае ад «антыбіётык» і «рэзістэнтнасць»), серавар (http://www.slounik.org/122088.html), штам (https://www.skarnik.by/tsbm/94443).

Пытаўся [id123874876|Сергей Шевцов].
==================================
Ананімна, калі ласка.
Як на беларускую дакладна, з усімі адценнямі значэнняў перакласці словы «забавно» і «ребята», каб гэта не былі русізмы?

***

Вітаем!

Забавно можна перакладаць як пацешна (такі варыянт перакладу, акрамя сучасных даведнікаў, ёсць, напрыклад, у «Расійска-беларускім слоўніку» 1928 года, слова «пацешны» ёсць і ў слоўніку Яна Станкевіча). 

Са словам «ребята» ўсё крыху складаней. Калі яно адносіцца да дзяцей, то можа перакладацца як дзеці, дзеткі. Калі да хлопцаў, то трэба так і гаварыць — хлопцы. Калі да хлопцаў і дзяўчат, то не заўсёды можна падабраць адно слова, і тады даводзіцца пісаць і гаварыць «хлопцы і дзяўчаты». Але, напрыклад, фразу «мы с ребятами ходили на концерт TonqiXod» можна перакласці так: мы з сябрамі (аднакласнікамі, аднагрупнікамі, калегамі) хадзілі на канцэрт TonqiXod. У іншых сітуацыях могуць прыдацца і іншыя словы.
==================================
Дзякуй за падтрымку!
Яшчэ 2000 і ў друк 📚

Замовіць сабе асобнік можна тут
➡️ https://www.talaka.org/projects/3609
==================================
Добры вечар! Падкажыце, калі ласка:
1. Востранькая ці вострынькая (мордачка)?
2. Як правільна пішацца: Дзень нараджэння, дзень нараджэння, Дзень Нараджэння?

***

Вітаем!

1. Востранькая. 

Вось як гэта правіла выглядае ў «Правілах беларускай арфаграфіі і пунктуацыі»: 

► 18. У прыметніках і прыслоўях з ласкальным значэннем: 
 
пасля мяккіх зычных незалежна ад месца націску пішацца суфікс -еньк-: круценькі, маленькі, ціхенька, паўнюсенька, утульненькі, нізенькі, беленькі, борздзенькі, хуценька; 
 
пасля цвёрдых зычных пад націскам пішацца суфікс -эньк-, а не пад націскам — -аньк-: даражэ'нькі, старэ'нькі, харо'шанькі, све'жанькі, до'бранькі, гара'чанькі.

2. Правільнае напісанне: дзень нараджэння.

Слова «дзень» пішацца з вялікай літары (калі яно ідзе першым) у назвах святаў агульнадзяржаўнага або міжнароднага значэння: «павіншавалі з Днём ведаў», «канцэрт да Дня жанчын». Паколькі дзень нараджэння — гэта асабістае свята, абодва словы пішуцца з малой літары.

Пыталася [id61917155|Анна Пудакевич].
==================================
Першая лекцыя з курса. Сустракайце!)
==================================
Учора мы адзначалі Дзень роднай мовы. Працягнем нашу цікавасць да беларускай далей і глыбей! У гэтым нам дапаможа запіс першай лекцыі Юрыя Пацюпы з курсу "Беларуская мова: культура маўлення - моўная інжынерыя - метаграматыка"

ЛЕКЦЫЯ 1. СЛОВА БЫЛО ЛЕГЕНДАЙ-ПАГУДКАЙ…: МОЎНАЯ РАЗНАСТАЙНАСЦЬ І МОЎНАЯ АПРЫЧОНАСЦЬ, АКТАРЫ І АНТЫАКТАРЫ БЕЛАРУСКАЙ МОВЫ

У сітуацыі глабалізацыі, калі эгалітарны працэс ахапляе ўсе бакі жыцця, захаванне шматстайнасці культуры становіцца асабліва актуальным. Моўная разнастайнасць – адзін з найважнейшых аспектаў мультыкультуралізму, а моўная апрычонасць – кропля, у якой адбіваецца цэлае. Калі мы кажам, што кожная мова – каштоўнасць, прызма, якая дазваляе па-свойму глядзець на свет, то чым адметнейшую карціну прапануе мова, тым большую каштоўнасць яна становіць у агульнай мазаіцы свету. Беларуская мова, нягледзячы на неспрыяльныя варункі, захавала і захоўвае сваю адметнасць, сваю ўнікальнасць, і ў гэтым немалая заслуга яе актараў – пісьменнікаў і мовазнаўцаў.

ЛЕКТАР: Юры Пацюпа — лінгвіст, вершазнаўца, паэт. 
УСТУПНАЕ СЛОВА І МАДЭРАЦЫЯ: Ірына Дубянецкая — акадэмічны дырэктар Беларускага Калегіюму.

Усе, хто зацікавіўся, могуць дадавацца на лекцыйны курс! Наперадзе яшчэ тры лекцыі з абмеркаваннямі.

17.02-10.03.2021 (штосераду)
18.30— 20.00
ZOOM
Рэгістрацыя: https://forms.gle/CWJF6e7p4b4LWLS66

Усе заняткі Беларускага Калегіюму бясплатныя.
==================================
У гэты святочны вечар прапануем вам паглядзець цудоўны фільм пра гаворкі Беларусі, створаны супрацоўнікамі «Анлайнера» і Інстытута мовазнаўства імя Якуба Коласа НАН Беларусі.

https://people.onliner.by/2021/02/21/havorki-belarusi?fbclid=IwAR14ZsrDsU7fiGD0nAcXbuGx5mRPtNLL4XFgskflhTMGNxP3uJqb6xsDFSM
==================================
Віншуем вас з Днём роднай мовы, шаноўныя падпісчыкі!

Давайце і далей разам пашыраць пісьменнасць і культуру беларускага маўлення. Задавайце нам пытанні (часам мы адказваем доўга, затое стараемся даваць толькі якасныя адказы 😅) і дасылайце цікавыя навіны.

Са святам нас усіх!
==================================
Вітаю. Падкажыце, калі ласка, як па-беларуску сказаць «воздушные вафлі»!

***

Вітаем!

У кулінарным значэнні слова «воздушный» можа перакладацца як пухкі, пульхны, пышны.

Калі ласка, просім даваць больш інфармацыі наконт таго, пра што вы пытаецеся. Наш адказ будзе дарэчы, калі вы шукаеце тэрмін для вафляў накшталт венскіх або брусельскіх.

Пытаўся [id31661377|Артур Занкевіч].
==================================
Выйшаў з друку «Кітайска-беларускі, беларуска-кітайскі слоўнік» (870 старонак, кожная частка змяшчае звыш 9000 артыкулаў).

Інфармацыя і фота з суполкі Slounik.org у фэйсбуку (https://www.facebook.com/slounik/posts/2765112990422688).
==================================
Вось такі цікавы і карысны сайт са слоўнікам Івана Насовіча мы цяпер маем.
==================================
Вітаю! 
Скажыце, калі ласка, ці магчыма ўтварыць ад дзеяслову «праць» дзеясловы закончанага трываньня, як гэта адбываецца ў выпадку з «мыць»: вымыць, памыць, перамыць, – і як яны будуць выглядаць. Калі гэта немагчыма, то чаму так?

***

Вітаем!

Ад дзеяслова «праць» утвараецца дзеяслоў «папраць». На жаль, ён не фіксуецца большасцю агульнадаступных слоўнікаў. Мы лічым гэта прыкрым недаглядам, бо гэта слова ёсць у гаворках (гл. першы відарыс са «Слоўніка беларускіх гаворак паўночна-заходняй Беларусі і яе пагранічча»), сустракаецца ў літаратуры: 

► — Куды ж? — дахаты. А Марылька села сабе, папрала трохі, а потым давай варыць вячэру (Янка Брыль. «У сям'і (З успамінаў майго аднагодка)»).

► Яна адна пайшла да ракі, каб папраць бялізну (Янка Сіпакоў. «Русалка»).

Ёсць яно і ў некаторых слоўніках, напрыклад у слоўніках Насовіча і Станкевіча (гл. другі прымацаваны відарыс са слоўніка Станкевіча).

Яшчэ адзін магчымы варыянт — выпраць, які таксама сустракаецца ў літаратуры і ў дыялектных слоўніках.

Пыталася [id228951300|Катя Гулецкая].
==================================
Каб ніхто не забыў, яшчэ раз пішам, што сёння а 14:30 пачнецца прэзентацыя электроннага перавыдання «Слоўніка беларускай мовы» Івана Насовіча. Глядзіце і каментуйце тут: https://youtu.be/9n3hfskCUws
==================================
Нагадваем, што заўтра, 18 лютага, у 14:30 у Мінску на вуліцы Сурганава, 15 пройдзе прэзентацыя электроннага перавыдання «Слоўніка беларускай мовы» Івана Насовіча. 
 
Трансляцыю глядзіце тут: https://youtu.be/9n3hfskCUws. Можна будзе задаць пытанні ў чаце.
==================================
💥✨Новая лакалізацыя — мультсерыял «Маленькае каралеўства Бэна і Холі», дзе дзіцячых персанажаў агучваюць дзеці! Сапраўды ўнікальная рэч у беларускамоўным агучванні!👦👧 
😇Не забудзьма на падабайку пад відэа! 
✍🏻Больш мультфільмаў тут: bit.ly/3qrxSXm
==================================
Добры вечар! Як правільна казаць: з-за гэтай непрыемнасці ці праз гэтую непрыемнасць? Дзякуй загадзя.

***

Вітаем!

Дапушчальныя абодва варыянты. Мы б раілі аддаваць перавагу другому: праз гэтую непрыемнасць.

Дарэчы, правільней будзе не «як правільна казаць», а «як правільна гаварыць». Раім пачытаць добры артыкул на гэтую тэму: https://gazeta.arche.by/article/231.html

Пытаўся [id102187629|Максим Давыденко].
==================================
Беларускі Калегіюм запрашае на адкрыты 
КУРС ЛЕКЦЫЙ ЮРЫЯ ПАЦЮПЫ "БЕЛАРУСКАЯ МОВА: КУЛЬТУРА МАЎЛЕННЯ - МОЎНАЯ ІНЖЫНЕРЫЯ - МЕТАГРАМАТЫКА"

Беларуская мова як вяртанне да сябе праз адмаўленне сябе
Адмовіцца ад сябе цяжэй за ўсё. Дый навошта? Спрэс усе вучаць любіць сябе, каб любіць іншых ці проста любіць, каб дабіцца поспеху. А тут нехта прыйшоў і прапануе адмаўляцца. Але мова – парадаксальная з’ява, нават камуністыя, хоця-няхоця, мусілі прызнаць яе надкласавасць. І парадаксальнасць яе ў тым, што мы, адмаўляючыся ад часткі свайго “я” дзеля мовы, набываем новае, больш адметнае, запатэнтаванае як наша і толькі наша “я” – падарунак, бонус ад мовы. Так, заглыбляючыся ў мову, мы ідзем да пазнання яе існасці, а з нас спадае тое шаблоннае, што рабіла нас трывіяльным, статыстычным злепкам з грамадства, усяго толькі нейкаю сумаю грамадскіх стыхіяў. І, зрэшты, мова – гэта і ёсць любасць, да сябе, да свайго, да іншага, да неспазнанага. Яе пазнанне – гэта рэфлексія. У звычайным жыцці людзі не задумваюцца над тым, як гавораць, таму адразу насцярожваюцца, калі нехта зверне ўвагу на форму (не на змест) іх гаварэння. Таму «пазнай сябе» – гэта і пазнай сваю мову ў тым ліку.

Падрабязнасці пра курс на сайце Беларускага Калегіюму: https://belcollegium.by/yury-pacyupa-kultura-maulennya-mounaya-inzhyneryya-metagramatyka/

ЛЕКТАР: Юры Пацюпа, лінгвіст, вершазнаўца, паэт. 

17.02-10.03.2021 (4 лекцыі па серадах)
18.30— 20.00
ZOOM
Рэгістрацыя: https://forms.gle/CWJF6e7p4b4LWLS66
Лекцыйны курс адкрыты – аніякай аплаты ад слухачоў не патрабуецца!
==================================
Ананімна, калі ласка.
Якія правілы пануюць у выпадках выстаўлення «ь» ці апострафа ў імёнах па бацьку? Напрыклад, у інтэрнэце можна знайсці і слова «Яўгеньеўна», і «Яўген'еўна».
Дзякуй за тое, што вы робіце!

***

Вітаем!

У такіх выпадках усё залежыць ад таго, на які гук канчаецца аснова імені. Калі на мяккі і пасля яго ідзе -ій (як з варыянтам Яўгеній), то пішацца ь: Яўгеньевіч, Яўгеньеўна. Калі аснова канчаецца на цвёрды гук (як з варыянтам Яўген), то да імені проста дадаецца -авіч або -аўна: Яўгенавіч, Яўгенаўна. Напісання Яўген'евіч не павінна быць, яно не адпавядае сучасным правілам арфаграфіі.

На тэму напісання імён па бацьку раім пачытаць наш стары допіс:

https://vk.com/adkazy?w=wall-71024062_9136

Нарматыўныя напісанні імён па бацьку шукайце ў «Слоўніку асабовых уласных імён» 2011 года (далучаем да адказу).
==================================
У чацвер, 18 лютага, у 14:30 у Мінску на вуліцы Сурганава, 15 (Цэнтральная навуковая бібліятэка імя Якуба Коласа НАН Беларусі) адбудзецца прэзентацыя электроннага перавыдання «Слоўніка беларускай мовы» Івана Насовіча. 

Трансляцыя прэзентацыі запланавана на «Ютубе»: https://youtu.be/9n3hfskCUws. Там можна будзе задаць пытанні ў чаце.

Прыходзьце ці сачыце анлайн!
==================================
Добры вечар. Скажыце, калі ласка, як будзе правільна ў такім выпадку: «за здароўем» ці «па здароўе».

***

Вітаем!

Не зусім зразумелы кантэкст.

Але калі вы маеце на ўвазе здароўе як мэту дзеяння, то трэба ўжываць прыназоўнік «па». Напрыклад, можна ўявіць сабе рэкламу медыцынскага цэнтра: «Па здароўе прыходзьце да нас!».

Пытаўся [id120226249|Андрей Супиталёв].
==================================
Стартуе новы сезон адукацыйнага праекта А1 для старшакласнікаў— «Першыя».
Калі вы вучыцеся ў 9, 10 ці 11-м класе i маеце ідэю, як зрабіць лепшым свет вакол сябе, то абавязкова падавайцеся на конкурс «Першыя» і дзяліцеся сваімі адкрыццямі.

У конкурсу пяць кірункаў:
📍урбаністыка;
📍экалогія;
📍тэхналогіі;
📍культура;
📍інклюзія. 

Дзесяць аўтараў найлепшых ідэй змогуць выступіць на моладзевай канферэнцыі TEDxYouth@Minsk і атрымаць iPhone 12!

Падрабязнасці на сайце – https://vk.com/generationa1
==================================
У каментах пішыце, які ваш улюбёны, і дзяліцеся фотачкамі.
==================================
Так.
==================================
Не.
==================================
Новыя серыі мультсерыяла «Мікі Маўс» па-беларуску! 
Мікі і Міні вырашылі зладзіць рамантычную вячэру ўдваіх у рэстаране, але нечакана там з’явіўся Гуфі! 
 
Больш мультфільмаў тут: bit.ly/3qrxSXm
==================================
Жырандоля й люстра (кандэлябр ды панікадзіла нібыта яшчэ ё) — што рабіць з розніцай, дзе яна, як дакладна адрозьніць першае ад другога?
Ці ё розьніца ад расейскіх аналягаў (жирандоль российский, чуў — подсвечник, некаторыя мае крыніцы беларускамоўныя кажуць, што жырандоль — любая сьвяцільня, дзе крыніцы сьвятла разьмешчаны па крузе).

***

Вітаем!

У сучаснай беларускай мове словы «жырандоля» і «люстра» могуць ужывацца для называння аднаго прадмета — падвеснага асвятляльнага прыбора з некалькіх падсвечнікаў або лямпаў.

Аднак паколькі слова «люстра» можа таксама абазначаць люстэрка, то ёсць пэўная тэндэнцыя называць асвятляльны прыбор толькі жырандоляй (для раздзялення тэрмінаў).

Пра астатнія словы, якія вы згадваеце, чытайце ў тлумачальным слоўніку:

► жырандоль — https://www.skarnik.by/tsbm/22616

► кандэлябр — https://www.skarnik.by/tsbm/31347

► панікадзіла — https://www.skarnik.by/tsbm/54624

Пытаўся [id243163317|Глеб Масюк].
==================================
Вітаю!
Адкажыце, калі ласка, чаму прыметнік «светлавы» пішацца праз «е», а не праз «я», як словы «святлафор», «святлавод» і іншыя? Хіба там не нязменная каранёвая «я» ад «святло»?
Дзякуй.

***

Вітаем!

У слове «святло» дзейнічае звычайнае правіла якання, г. зн., што «е» перад націскам перайшло ў «я». Гэта не першаснае этымалагічнае «я», як у словах «святы» або «мяккі», «цяжкі», якое захоўваецца ва ўсіх вытворных словах («святатацкі», «святаяннік», «мяккаваты», «цяжкаваты»). 

Пар.: «светлы» — тут «е» пад націскам, і гэта даказвае, што ў словах, вытворных ад светл- першасным было «е». 

У нескладаных словах, дзе «е» аказваецца не першым перад націскам, а другім ці яшчэ далей, яканне не дзейнічае: светлавы, светлаваты, светлаваць.

Пры напісанні складаных слоў зыходзяць з таго, што першая частка можа паходзіць або ад слова «святло», або ад слова «светлы». Таму мы і маем святлацень, але светлабокі, святлафільтр, але светлавусы.

Пытаўся [id401084033|Аляксей Раманчук].
==================================
Калі хто не ведаў або забыўся, нагадваем, што яшчэ можна купіць новае выданне «Белорусско-русского словаря» Яна Станкевіча. 

Слоўнік Яна Станкевіча цікавы як з'ява ў беларускай лексікаграфіі. З моманту выхаду першага выдання не сціхаюць спрэчкі сярод мовазнаўцаў адносна яго значэння і якасцяў. Але тое, што праца аўтарам была зроблена велізарная і што слоўнік атрымаўся цікавы, прызнаюць многія даследчыкі.

У новым выданні рэдактары выправілі памылкі, дадалі карысныя сінанімічныя шэрагі і ўвогуле зрабілі слоўнік больш прыемным для выкарыстання звычайным чытачом.

Для простага беларуса слоўнік можа стаць зручнай крыніцай, у якой можна знайсці пераклад або значэнне таго ці іншага рэдкага слова. 

https://store.arche.by/item/6654
==================================
Вітаю! Як можна перакласці назву выдуманай планеты Darillium (і як тады яна будзе скланяцца)?
Дзякуй!

***

Вітаем!

Калі назва не гаваркая, то афіцыйным правапісам:

Дарыліум
Дарыліума
Дарыліуму
Дарыліум
Дарыліумам
Дарыліуме

неакласічным правапісам:

Дарыліюм
Дарыліюма
Дарыліюму
Дарыліюм
Дарыліюмам
Дарыліюме.

Пытаўся [id449385629|Aurora Speedwell].
==================================
Добры дзень!
У апошні час даволі часта сустракаю слова «спартовы» замест «спартыўны». Ці правільна казаць «спартовы»? І ўвогуле ці з'яўляецца гэтае слова літаратурным?
Загадзя дзякуй за адказ.
Ананімна, калі ласка.

***

Вітаем!

Асноўнымі сучаснымі слоўнікамі літаратурнай мовы фіксуецца толькі слова «спартыўны» (ёсць яно і ў «Практычным беларускім вайсковым слоўніку» 1927 года). Таму, калі гаварыць строга, правільны варыянт — спартыўны. Аднак, як вы самі заўважылі, апошнім часам слова «спартовы» набывае пэўную распаўсюджанасць. Але мы б раілі прытрымлівацца літаратурнага варыянта.
==================================
Вітаю! Падкажыце, калі ласка, якое паходжанне (славянскае ці запазычанае) у кожнага з гэтых слоў:
дабраахвотны,
прадмова,
учыненне,
злачынства,
добрасумленны, 
набытчык,
таварыства,
дагавор,
карысць,
адказнасць,
суддзі,
завяшчанне,
затрыманне,
закон,
уласнасць,
прадстаўнік.
Ці падкажыце, калі ласка, патрэбную літаратуру на гэтую тэму.

Дзякую :)

***

Вітаем!

Вам трэба працаваць з «Этымалагічным слоўнікам беларускай мовы» (ёсць тут: https://knihi.com/none/Etymalahicny_slounik_bielaruskaj_movy_zip.html).

У гэтым слоўніку не ўсе словы можна знайсці на іх месцы ў адпаведнасці з алфавітным парадкам. Часта вам трэба будзе шукаць не само слова, а тое, ад якога яно ўтварылася. Напрыклад, не «адказнасць», а «казаць» і г. д.

Пытаўся [id340231476|Артем Гуща].
==================================
20 студзеня 1892 года (129 гадоў таму) нарадзіўся Браніслаў Адамавіч Тарашкевіч, аўтар «Беларускай граматыкі для школ».

Браніслаў Адамавіч быў не толькі выдатным мовазнаўцам. Ён таксама перакладаў творы з іншых моў, быў грамадска-палітычным дзеячам і шмат карысці прынёс беларускаму народу.

Чытайце выданні, створаныя Браніславам Тарашкевічам, або кнігі пра яго (некаторыя можна знайсці тут: https://knihi.com/Branislau_Taraskievic/) і далучайцеся да папулярызацыі спадчыны гэтага слыннага сына Беларусі.
==================================
"}}],"post_source":{"type":"vk"},"comments":{"count":2,"can_post":1,"groups_can_post":true},"likes":{"count":11,"user_likes":0,"can_like":1,"can_publish":1},"reposts":{"count":3,"user_reposted":0},"views":{"count":1891},"donut":{"is_donut":false},"short_text_rate":0.800000},{"id":12162,"from_id":-71024062,"owner_id":-71024062,"date":1610980202,"marked_as_ads":0,"post_type":"post
==================================
Вітаю! Парайце, калі ласка, як слушна: «сход» у значэнні «аганізацыя, установа» мае які канчатак у родным склоне?

«Слоўнік беларускай мовы», «Граматычны слоўнік назоўніка» даюць «сходУ» ва ўсіх значэннях, гэтаксама і скарнік падае. 
Аднак слоўнік Крапівы дае «сходА».

Як быць? 

Дзякуй шчыры!

***

Вітаем!

У гэтым выпадку трэба арыентавацца на «Слоўнік беларускай мовы». «Беларуска-рускі слоўнік» — адзін з тых афіцыйных слоўнікаў на slounik.org, у якіх сустракаецца найбольш недакладнасцяў.

Пыталася [id157091045|Аляксандра Піліповіч-Сушчыц].
==================================
«Меркаванне» ад якога слова ўтварылася?

***

Вітаем!

Слова «меркаванне» ўтварылася ад дзеяслова «меркаваць». Гэты дзеслоў, у сваю чаргу, быў запазычаны яшчэ ў старабеларускія часы са старапольскай мовы.

Пыталася [id610960559|Наталья Минько].
==================================
Шэдэўр сусветнай дзіцячай класікі! 
Мультсерыял «Хайдзі, дзяўчынка Альпаў» цяпер і па-беларуску! 
 
Больш мультфільмаў тут: bit.ly/3qrxSXm
==================================
Яшчэ адно відэа (крыху даўжэйшае за папярэдняе) з жывым голасам нашага класіка Якуба Коласа.

https://www.youtube.com/watch?v=k4dwpHtaRnI&t=4s&ab_channel=КнігаБеларусі
==================================
Вітаю! Падкажыце, калі ласка, які ёсьць беларускі адпаведнік для расейскага слова 'отобразить' у значэньні «паказваць, падаваць у даступнай для чалавека форме». Ці слушна казаць «адлюстраваць [файл] у чаце», «немагчыма адлюстраваць старонку», «адлюстраваць зьвесткі ў выглядзе табліцы», «адлюстраваньне схаваных файлаў»?

***

Вітаем!

У «камп'ютарным» значэнні звычайна ўжываюцца словы «паказаць», «паказ» (напраклад, гэтыя тэрміны пададзены ў зборы тэрміналогіі кампаніі Microsoft — https://www.microsoft.com/en-us/language/Search?&searchTerm=Show&langID=76&Source=true&productid=undefined). Таму мы б раілі ўжываць іх.

Пыталася [id228951300|Катя Гулецкая].
==================================
Адкажыце, калi ласка, як правiльна казаць: «па вечарАХ» цi «па вечарОХ»?

***

Вітаем!

На сёння нарматыўны варыянт формы назоўніка «вечар» у месным склоне множнага ліку — вечарах.

Адзначым, аднак, што да рэформы 1933 года ў беларускай мове шырока выкарыстоўваўся варыянт на -ох. Таму сёння не варта здзіўляцца, сустрэўшы яго ў тэкстах: адраджэнне гэтага канчатка многімі ўспрымаецца як лагічны і правільны крок у развіцці і прапагандаванні беларускай мовы.

Дадамо, што спецыялісты не раяць ужываць канструкцыі тыпу «па вечарах» са значэннем 'увечары', 'кожны вечар'. У такіх выпадках лепш пісаць і гаварыць «вечарамі», «увечары» і г. д. 

Пытаўся [id102930183|Александр Никоненко].
==================================
Добрага дня. У слоўніку сустракаецца такая памета. 

мегабайт -йта, -йце, -йтаў; (пры падліку) -байт

Што значыць пры падліку? 

5, 6, 7, 8, 9 байт?
2, 3, 4 байты ж напэўна?

***

Вітаем!

Так, вы ўсё разумееце правільна. Маецца на ўвазе ўжыванне слова з лічэбнікамі, пачынаючы з пяці. 

Пытаўся [id90294174|Максім Крапiўка].
==================================
Якуб Колас расказвае пра становішча нашай мовы ў Расійскай Імперыі.

https://www.youtube.com/watch?v=9kvHZLJdW3Q&list=PLc9Ao5sjhiI1PxF4409e1gLMaCMx2h-3j&index=2&ab_channel=КнігаБеларусі
==================================
Добры дзень!
Падкажыце, калі ласка, па-беларуску правільна казаць «пакласці» ці «палажыць»?
Дзякуй!

***

Вітаем!

Абодва гэтыя словы ёсць у нашай мове. Больш падрабязна пра іх значэнні і ўжыванне чытайце ў тлумачальным слоўніку:

► пакласці — https://www.skarnik.by/tsbm/53466
► палажыць — https://www.skarnik.by/tsbm/53668

Пыталася [id166683507|Ася Маставая].
==================================
Калі ўжываць
БЕЛАРУСКУЮ МОВУ Ў БЕЛАРУСІ
можна сустрэць кпіны, абразы, непаразуменні, перашкоды і іншыя формы дыскрымінацыі. Ад сяброў і сваякоў, дзяржавы, супрацоўнікаў сферы абслугоўвання, выпадковых сустрэчных. 

Аліна Нагорная збірае факты дыскрымінацыі па прыкмеце мовы.

Калі вы сутыкаліся з моўнай дыскрымінацыяй і жадаеце пра гэта распавесці, пастаўце ➕  ў каменты.
==================================
Скажыце, калі ласка, як па-беларуску будзе «стусло»? Шукаў і ў слоўніку.орг, і ў «Вікіпедыі», але нічога не знайшоў ( Можа, вы дапаможаце?

***

Вітаем!

Калі вы маеце на ўвазе прыладу для пілавання, то па-беларуску яна называецца «штослад» (гл. прымацаваныя відарысы з «Энцыклапедыі сельскага гаспадара», стар. 25).

Пытаўся [id452812651|Уладзіслаў Тарановіч].
==================================
Вітаю!
Працягваючы тэму пра «кірунак», «̶н̶а̶к̶і̶р̶у̶н̶а̶к», «напрамак» (https://vk.com/adkazy?w=wall-71024062_3892), хачу ўдакладніць, які будзе дзеяслоў ад слова «кірунак» у сэнсе 'рухацца ў пэўным кірунку'. Кандыдаты бачу наступныя: «скіраваць», «скіравацца», «кіраваць», «кіравацца», «накіравацца». Падкажыце, калі ласка, які правільны.
Дзякую!

***

Вітаем!

Усе прыведзеныя вамі дзеясловы могуць ужывацца ў такім значэнні. Пра іх ужыванне вы можаце даведацца больш з тлумачальнага слоўніка:

► кіравацца (https://www.skarnik.by/tsbm/33175, значэнне 2);

► кіраваць (https://www.skarnik.by/tsbm/33176, значэнне 3);

► накіравацца (https://www.skarnik.by/tsbm/41153, значэнне 1);

► скіравацца (https://www.skarnik.by/tsbm/77339, значэнне 1);

► скіраваць (https://www.skarnik.by/tsbm/77340, значэнне 1).

Пытаўся [id130168349|Раман Бага].
==================================
Цікавы артыкул Змітра Скварчэўскага пра ненарматыўную лексіку.

Увага! У тэксце ўжываецца ненарматыўная лексіка, але выключна з мэтай адлюстравання навуковых фактаў.

https://budzma.by/news/mat-u-movie.html
==================================
🆘🆘ВНИМАНИЕ!!! СРОЧНЫЙ СБОР!!!🆘🆘
🙏МАКСИМАЛЬНЫЙ РЕПОСТ🙏

Друзья мы впервые обращаемся к Вам за помощью🙏🙏🙏

Сергей Новик  21.10.2019 
Логойск, Беларусь

💉 ДИАГНОЗ: Диагноз: 
ДЦП: атонически-астатическая форма 3 степени тяжести, задержка общего развития. Пароксизмальные состояния в форме генеральных атонических приступов с апноэ. Атаксический церебральный паралич. Врождённый порок сердца.

🏥 ЦЕЛЬ СБОРА: На реабилитацию в центре "Регресо" г.Теплице, Чехия🇨🇿

💶 СУММА СБОРА: 2104 евро

📅 СРОК СБОРА: февраль 2021г.

👪 ИСТОРИЯ: https://vk.com/topic-201097803_46692073

💳 РЕКВИЗИТЫ для оказания помощи: https://vk.com/topic-201097803_46686993

📝 ОБОСНОВАНИЕ РЕАБИЛИТАЦИИ:
https://vk.com/topic-201097803_46687282

📈 ДОКУМЕНТЫ
https://vk.com/topic-201097803_46692084

Быстрые способы помочь Серёжке:

📱Пополнить баланс МТС:
+375 (33) 621-15-24
или просто отправив смс запрос с МТС
*363*375336211524*сумма#
оформлен на маму Новик Анастасия Николаевна

💳 ПОПОЛНИТЬ КАРТУ    (БЕЛАРУСБАНК)
4246 4100 2124 8247
срок действия 11/23
ANASTASIYA NOVIK

Подробную информацию и документы можно посмотреть в официальной группе в ВК:
https://vk.com/clubnovik_mama

🌍Друзья, также Сережке можно
пополнить баланс МТС:
+375 33 621 15 24 
с любой точки мира с помощью сервиса www.ding.com/ru

Ding — пополняйте счет мобильного телефона, где бы вы ни были — ding.com
ding.com

Для перевода из-за рубежа вы можете использовать вы можете использовать системы платежей  Western Union , МoneyGram, Золотая Корона.
Получатель: NOVIK ANASTASIYA
Страна получатель: Беларусь (Belarus)
Город: Логойск (logoisk)

Не забудьте послать код перевода (tracking number, confirmation, MTSN – в разных системах называется по-разному) и вашу информацию (Имя, Страна, Город)

Через личное сообщение в директ в инстаграме или vk [id223185071|@novik_mama] или на личный номер мобильного телефона 
 +375295452553(Вайбер, ватсап)
Без этой информации Серёжка не сможет получить Ваш перевод

🏡Адрес для почтовых переводов:
223142,  Минская обл, г. Логойск, ул. Минская, 1А-21
Новик Анастасии

☎ Контакты мамы: Анастасия +375296625321
+375255452553

🌍 Наша группа в ВК:
https://vk.com/clubnovik_mama

🌍 Страница в инстаграм: instagram.com/novik_mama

ПОМОГИТЕ НАМ, ПОЖАЛУЙСТА!!! 

🆘ДРУЗЬЯ! ПРОСИМ МАКСИМАЛЬНЫЙ РЕПОСТ!!!🆘
Большое-большое спасибо вам за поддержку, без вас Серёжка не справится🙏
==================================
Добрага часу содняў! Якія б слоўнікі вы параілі ў якасьці крыніц дадатковае лексыкі? А то ўсю базу ўжо ведаю, хочацца пашыраць свой кругагляд, але перацярушваць вялізныя слоўнікі, у якіх я значную частку словаў і так буду знаць, няма ахвоты. Загадзя дзякуй!

***

Вітаем!

Напэўна, мы вас расчаруем, але мы б найперш раілі якраз вывучаць вялікія слоўнікі. Напрыклад, у ТСБМ («Тлумачальным слоўніку беларускай мовы») ёсць вельмі шмат слоў, якіх не ведае або не выкарыстоўвае большасць нашых сучаснікаў: абза, аблет, асца, біцюг, благаць, ссукаць і шмат іншых. Да таго ж у слоўніках можна знайсці цікавыя значэнні вядомых усім і шырока распаўсюджаных слоў (напрыклад, дзявятае значэнне слова «скінуць», другое значэнне слова «пасада» і г. д.), а таксама паглядзець, як гэтыя словы выкарыстоўвалі класікі нашай літаратуры.

Трэба дадаць, што многія слоўнікі «дадатковай» лексікі небяспечныя для тых, хто яшчэ вывучае беларускую мову. У іх могуць быць штучныя і ненарматыўныя словы, аўтарскія аказіяналізмы з мастацкай літаратуры. Праз гэта ў чытачоў можа складвацца няправільнае ўяўленне пра лексічны склад сучаснай беларускай літаратурнай мовы.

Для пашырэння моўнага кругагляду мы б раілі час ад часу чытаць дыялектныя слоўнікі. Пры гэтым трэба памятаць, што не ўсе словы, якія фіксуюць такія даведнікі, шырока ўжываюцца ў народзе. Але тым не менш вельмі карысна быць знаёмым з тым багаццем, якое маюць нашы гаворкі. 

На заканчэнне хочам дадаць, што мы не раім ужываць слова «содні». Гэта вельмі рэдкі дыялектызм, які толькі аддаляе ваша маўленне ад таго, як гаварылі і гавораць носьбіты беларускай мовы. Пра гэта слова мы падрабязней пісалі тут: https://vk.com/adkazy?w=wall-71024062_1409

Пытаўся [id488364490|Андрэй Сіманаў].
==================================
Прывітаньне!
Разьмясьціў на сваёй старонцы вось такі малюначак з надпісам: «Я гавару па-беларуску. А ты?».
І пачалося!))... 
Дык як правільна? Я гавару ці я размаўляю?
Альбо так і так?)

***

Вітаем!

На падобнае пытанне мы адказвалі тут: https://vk.com/adkazy?w=wall-71024062_11262

Дзеяслоў «размаўляць» у такім выпадку будзе калькай з рускага «разговаривать».

Пытаўся [id566270819|Сяржук Грыдзюшка].
==================================
Здравствуйте. У меня такой вопрос: как будет моё имя на белорусском языке в дательном падеже? Так как сегодня из деканата дали копию вкладыша в диплом и там написано «Тарановiчу Iллю». Но по слуху даже, это не дательный падеж. Спасибо)

***

Вітаем!

Ваша імя на беларускай мове ў давальным склоне афіцыйным правапісам пішацца так: Ілью.

Асабовыя назоўнікі мужчынскага роду ў беларускай мове ў давальным склоне ў пераважнай большасці выпадкаў маюць канчатак -у, -ю: тата → даў руку тату; Юра → паскардзіўся на здароўе сябру Юру; Зміцер Каваленка → падзякаваў за дапамогу Змітру Каваленку, Коля → даслаў Колю паведамленне і г. д.

Дададзім, што ў афіцыйным правапісе імя Ілья пішацца праз мяккі знак, а не праз два л (хоць гэта супярэчыць заканамернасцям беларускай мовы).

Пытаўся [id182469219|Илья Таранович].
==================================
Вітаю!
Маю наступныя пытанні:
Які з трох варыянтаў больш характэрны для беларускай мовы і які правільны паводле афіцыйнай граматыкі? Ці ёсць з гэтых варыянтаў цалкам памылковы з любога пункту гледжання?

Размаўляць:
1) па тэлефону,
2) па тэлефоне,
3) праз тэлефон.

Загадзя шчыра дзякую!

***

Вітаем!

Найбольш адпаведны сучаснай норме варыянт з прапанаваных вамі — «размаўляць па тэлефоне».

Варыянт «размаўляць па тэлефону» на цяперашні момант можна разглядаць як састарэлы або такі, які імкліва пераходзіць у катэгорыю састарэлых (бо сёння назоўнікі з прыназоўнікам «па» ўжываюцца ў форме меснага склону).

Варыянт «размаўляць праз тэлефон», відавочна, скалькаваны з польскага rozmawiać przez telefon (відавочна, дзеля пазбягання прыназоўніка «па», якое, аднак, нельга «механічна» распаўсюджваць на ўсе выпадкі). Гэта малаўжывальны варыянт, мы б не сталі раіць прытрымлівацца яго.

Пытаўся [id238682637|Вадзім Мохаў].
==================================
Вітаю!
Скажыце, калі ласка, як запісаць літару «ў» азбукай Морзэ і шрыфтам Брайля? Ці існуюць увогуле іх беларускія варыянты?

Дзякуй за Вашую працу.

***

Вітаем!

Пра азбуку Морзэ мы адказвалі тут: https://vk.com/adkazy?w=wall-71024062_5546

Беларускія тэксты, наколькі нам вядома, друкуюцца ў тым ліку шрыфтам Брайля. Гэтым у нашай краіне займаецца паліграфічнае прадпрыемства «Чырвоная зорка». Таксама магчыма, што вам могуць нешта падказаць у выдавецтве «Народная асвета».

Літара Ўў шрыфтам Брайля пішацца праколваннем 3-й, 4-й і 6-й кропак (гл. малюнак).

Пытаўся [id401084033|Аляксей Раманчук].
==================================
Вітаю!
Падкажыце, як правільна: «рассадзіць па адным» ці «рассадзіць па аднаму»? Раскажыце, калі ласка, падрабязней, які склон — месны ці давальны — ужываецца з прыназоўнікам «па» ў беларускай мове.

***

Вітаем!

Рассадзіць па адным.

Раней у літаратурнай мове былі дапушчальныя абодва прыведзеныя вамі варыянты. Але апошнім часам амаль усе спецыялісты прыходзяць да думкі, што прыназоўнік «па» павінен ужывацца толькі з месным склонам. Таму цяпер канструкцыі накшталт «рассадзіць па аднаму» імкліва пераходзяць у разрад састарэлых.

Пыталася [id503304032|Дана Мокина].
==================================
Новы артыкул на тэму беларускай мовы на сайце газеты ARCHE.

Кніга «Культура мовы» Паўла Сцяцко — безумоўна, цікавая, але не беззаганная. Аргументуюць Леў Глушыцкі і Стась Раманчук. 
 
https://gazeta.arche.by/article/451.html
==================================
«Моваю Касцюковіччыны — з-за межаў і акіяна». Выйшаў новы артыкул Льва Глушыцкага пра асаблівасці мовы Масея Сяднёва.
Пісьменнік-эмігрант з цяжкім лёсам адлюстроўваў у творах адметную лексіку сваёй малой радзімы.
У артыкуле прыводзяцца як унікальныя слоўцы і выразы, так і прысутныя ў слоўніках, але вартыя шырэйшага ўжытку і ўвагі.
Пачытайце.
https://gazeta.arche.by/article/449.html
==================================
Просим максимальный репост 🙏🙏🙏
🆘🆘🆘ВНИМАНИЕ!!! СРОЧНЫЙ СБОР!!!🆘🆘🆘 
 
Спивак Дарья , 6 лет. г.Жабинка, Республика Беларусь 
 
📃Диагноз : Перенесенный вирусный энцефалит, ЧАЗН, спастический тетрапарез. 
 
📁Цель сбора: курс реабилитации в реацентре Родник г.Санкт-Петербург
 
💶Сумма сбора: 275676рос.руб. (либо 9155 бел.руб.) 
 
📆Срок сбора: Срочный
 
➡Группа в вк: vk.com/dasha_spivak 
➡Документы: vk.com/docs-162719879 
➡Реквизиты: https://vk.com/topic-162719879_39422767
➡История: vk.com/topic-162719879_37202949 
➡Обоснование сбора: https://vk.com/topic-162719879_46510317
➡Отчеты об поступлениях: https://vk.com/topic-162719879_46510357
 
📱Контакты мамы: +375292471851 Тамара Вячеславовна 
 
Самый простой способ помочь: 
 
📱МТС пополнить баланс телефона 
+37529 8 460 460 на имя Спивак Тамары 
 
💳 Карта Сбербанка :5469 5900 1336 0030 получатель SPIVAK TAMARA 
 
💳Карта Белгазпромбанка 5299 2283 1066 3428 до 03/23 на имя Спивак Тамары 
 
💳Карта МТБанка Халва 5351 0412 7270 8023 действительна до 03/21 
на имя Спивак Тамары 
 
💳Карта Беларусбанка 4255 1901 8741 3722 действительна до 07/21 на имя Спивак Тамары 
 
💰Яндекс деньги 4100 1648 1447 161 на имя Спивак Тамары В городском роддоме г.Кобрин, 12.11.2014г родилась наша девочка, абсолютно здоровенькая малышка, с весом 4060г и ростом 55см. Все было замечательно, на четвертые сутки нас выписали домой. Ничего не предвещало беды, вся семья радовалась появлению желанного ребенка. 
Но на 13 сутки Дашкиной жизни в наш дом пришла беда. У Даши начались судороги, ее забрали в реанимацию и очень долгое время не могли определить что с ребенком. Слова врача прозвучали как приговор, « у вашей девочки Энцефалит (воспаление головного мозга)». В течение суток ее перевели в реанимацию Пинской детской больницы, где ввели медикаментозный сон (комму) , так как прервать процесс приступов не удавалось другим путем. 8 суток Даша находилась между двух миров, врачи всеми силами пытались ее спасти и им это удалось, Дашку удачно отключили от аппарата искусственной вентиляции легких и перевели в Брестскую областную детскую больницу для дальнейшего лечения. 23.01.2015 года нас выписали и казалось бы что чудеса случаются и мы опять дома, но нет весь ужас ждал впереди. 
По результатам КТ у Даши начался значительно выраженный атрофический процесс мозга с гигантскими заместительными арахноидальными кистами. У Даши остановилось развитие на уровне трехмесячного ребенка, самостоятельно она только держала голову . 
Сейчас нашей доченьке 5 лет. За это время она прошла: 
14 курсов реабилитации в БОЦМР «Тонус»; 
один курс в центре медицинской реабилитации «Живица» г.Гомель; 
двухмесячный курс в Клинике «Любовь Ангела» г.Пекин Китай; 
9 курсов терапии Томатис, в клинике «Атлантис» Бельгия. 
Трехнедельный курс выездной реабилитации от центра "Сделай Шаг" в Черногории. 
Двухмесячный курс в клинике ДжиИнь г. Пекин, Китай 
2 четырехнедельных курса в центре Родник, Веселовка 
2 курса в Беларусском хосписе детской поллиативной помощи. 
 
5 лет Даша ведет борьбу со своим недугом. На протяжении 5 лет, день за днем у нее вместо детства занятия, лфк, педагоги, массажи и прочее. От проделанной работы, благодаря всем усилиям у Дашки есть прогресс, она умеет самостоятельно садиться, вставать на колени, пытается ползать и радоваться жизни, радоваться каждым , даже самым малейшим своим подвигам. 
Нельзя останавливаться в такой тяжелой борьбе, нужно стремиться к лучшему и работать, работать и еще раз работать. 
К сожалению любые реабилитации стоят большие суммы денег, но наша семья не в силах справиться самостоятельно. 
 
Просим не оставаться равнодушными к судьбе нашей дочери, и помочь ей стать еще на один шаг ближе к полноценной жизни. 
Реквизиты для помощи: https://vk.com/topic-162719879_39422767 
С уважением мама Даши! 🆘🆘🆘ДРУЗЬЯ! ПРОСИМ МАКСИМАЛЬНЫЙ РЕПОСТ!!! 🆘🆘🆘 
 
Жмите мне нравится❤ и рассказать друзьям.📢
==================================
Как перевести на русский строки Рыгора Барадулина:

Ля абначэлай чарады

Ля абначэлай чарады
Маіх гадоў, што засталіся
Шукаць забытыя сляды
На доле і ў нябеснай высі.

Дзякуй

***

Вітаем!

Думаецца, варта адразу прывесці верш цалкам:

Я выдумаў цябе, ці ёсць 
Ты сапраўды на гэтым свеце, 
Як ёсць адчай, як ёсць мілосць, 
Як ёсць спякота ў кожным леце.
 
Калі не выдумаў, тады 
Чаму цябе няма са мною 
Ля абначэлай чарады, 
Пад аблачынай праліўною? 

Ля абначэлай чарады 
Маіх гадоў, што засталіся 
Шукаць забытыя сляды 
На доле і ў нябеснай высі. 

Пад аблачынай праліўной 
Маёй гаркоты і маркоты, 
Па той адной, па той адной, 
Якую ведаеш даўно ты. 

Табой назвалася яна — 
Чыя мана, чыя віна...

Прыведзены вамі ўрывак па сэнсе без рыфмы можна перакласці так:

У заночевавшей вереницы 
Моих лет, что остались 
Искать забытые следы 
Внизу (на земле) и в небесной выси (вышине).

Пытаўся [id35067413|Андрей Запольский].
==================================
Вітаю!
Падкажыце, калі ласка, адпаведнік англійскаму «digitalization» ці расейскаму «цифровизация».
Ананімна. Дзякую.

***

Вітаем!

Сёння выкарыстоўваецца слова «лічбавізацыя».
==================================
Дзень добры! 

Маю да Вас наступнае пытаньне. Ці ёсьць нейкія правілы, паводле якіх рэгулюецца выкарыстаньне прыназоўнікаў «к» і «да»? У параўнаньні зь літаратурай пачатку ХХ стагодзьдзя я заўважыў, што ў сучаснай літаратуры куды менш, нават лепей сказаць амаль зусім не выкарыстоўваецца прыназоўнік «к». Ці гэта імкненьне шукаць ва ўсіх словах, што падобны да рускіх, русыфікацыю? 

І таксама ці не маглі б Вы патлумачыць выкарыстаньне словаў «ведаць/знаць»? Ці ёсьць паміж імі нейкая розьніца?
 
Загадзя дзякуй.

***

Вітаем!

1. Так, на нашу думку, невыкарыстанне прыназоўніка «к» у найбольшай ступені тлумачыцца яго ўяўнай «рускасцю». Папраўдзе, вядома ж, гэта беларускі прыназоўнік. У літаратурную мову ён трапіў з народных гаворак, фіксуецца рознымі слоўнікамі. Можна таксама адзначыць, што ёсць ён і ў іншых славянскіх мовах.

У пэўных выразах ад розніцы к — да можа залежаць нават сэнс выказвання. Напрыклад, выраз «да чорта» значыць 'вельмі шмат':

► А то, бывала, эмтээс пад бокам, машын да чорта, а мы па-ранейшаму спіны гнулі, палавіну сярпамі зжыналі (Іван Шамякін. «Крыніцы»).

Але выказваючы злосць, жаданне пазбавіцца ад кагосьці, гавораць «ідзі к чорту» і да т. п. Напрыклад, у матэрыялах, запісаных Міхалам Федароўскім у ХІХ стагоддзі («Люд беларускі на Русі Літоўскай», том IV, стар. 369), знаходзім:

► Jak biedà, to da żydà, a jak pa biedziè, to idzì k'czórtu żydziè. (Як бяда, то да жыда, а як па бядзе, то ідзі к чорту, жыдзе.)

Запісаны гэты выраз і ў сучасных слоўніках.

Падрабязней пра значэнні і выкарыстанне гэтых двух прыназоўнікаў чытайце ў тлумачальным слоўніку:

да — https://www.skarnik.by/tsbm/18554

к — https://www.skarnik.by/tsbm/30243

2. На пытанне пра словы «ведаць» і «знаць» мы адказвалі тут: https://vk.com/wall-71024062_1242

Пытаўся [id616074423|Міхаська Чаркасаў].
==================================
Акцыя "Дзікая зніжка на культавыя слоўнікі"

У гісторыі беларускай культуры вядомыя лічаныя слоўнікі, да якіх можна ўжыць азначэнне “культавыя”.

“Культавыя” – такія слоўнікі, якія аказалі глыбокі ўплыў на беларускую мову, гэта значыць, паўплывалі на тое, як мы з вамі гаворым па-беларуску.

За гэтыя слоўнікі іх аўтарам часта даводзілася плаціць страшную цану – сядзець у турме, хавацца ад пераследу на эміграцыі або нават прыняць мучаніцкую смерць.

Таму “культавыя” слоўнікі – гэта антыподы слоўнікаў, адобраных савецкім акадэмічным начальствам. Над імі доўга вісела пячатка забароны, дый цяпер іх няма ў афіцыйным ужытку.

У рамках акцыі "Дзікая зніжка на культавыя слоўнікі" вы можаце набыць культавыя слоўнікі са зніжкай да 10 рублёў!

Вашай увазе прапануецца чатыры папяровыя і чатыры электронныя выданні, апошнія ўсяго па 2 рублі!

Акцыя працягнецца да 25 лістапада.

https://store.arche.by/promotions/64.html
==================================
Сёння Андрусю Такіндагу і ўсім удзельнікам гурта Рэха прысудзілі 15 сутак за тое, што хлопцы проста гралі дваравы канцэрт. Сумна і крыўдна робіцца за тое, што на Беларусі садзяць такіх светлых і чыстых людзей. Ганаруся быць знаёмым з такім выбітным мастаком, паэтам, музыкам як Андрусь! Паслухайце ягоную песню.
==================================
"}},{"type":"audio
==================================
Добры дзень.
Як пішацца па-беларуску свята Halloween? Ці зафіксаваны ў слоўніках яго беларускі пераклад? (Не лічачы Дзень/Вечар усіх святых)
Дзякуй.

***

Вітаем!

У беларускіх нарматыўных слоўніках, наколькі нам вядома, гэтага слова няма. Паводле агульных правілаў правапісу яго трэба пісаць так: Хэлаўін.

Пытанне ад [id572890983|坂上 智代].
==================================
Калі яшчэ толькі плануеце свой вечар, то раім паглядзець гэту прэзентацыю! :)
==================================
10 лістапада (аўторак) а 18:00 (трансляцыя на старонцы Польскага Інстытута ў Facebook https://www.facebook.com/instytutpolski.wminsku) адбудзецца прэзентацыя другога тома сагі Анджэя Сапкоўскага "Вядзьмар. Меч наканавання". 
 
Раман выйшаў у выдавецтве "Янушкевіч" Выдавецтва "Янушкевіч" пры падтрымцы Польскага Інстытута ў Мінску, на беларускую мову твор пераклала Кацярына Маціеўская. З гэтым перакладам Кацярына стала сёлетняй лаўрэаткай прэміі Карласа Шэрмана Прэмія імя Карласа Шэрмана для перакладчыкаў. 
 
У прэзентацыі прымуць удзел літаратуразнаўца і аўтар кнігі "Пачварнасць і крытыка. Даследаванні вядзьмарскага цыкла Андрэя Сапкоўскага" Пётр Жоландзь, перакладчыца Кацярына Маціеўская і рэдактарка беларускамоўнай серыі Ганна Янкута. 
 
Удзельнікі сустрэчы, сярод іншага, паспрабуюць даць адказы на пытанні пра тое, як сага была ўспрынятая польскім чытачом, пра месца Сапкоўскага і яго працы ў польскай і сусветнай літаратуры, пра ролю, якую адыгрывае ў творы фальклор, пра паходжанне і аўтарскую інтэрпрэтацыю казачных сюжэтаў. Ці з’яўляецца Вядзьмар добрым героем у часы крызісу? Што адрознівае беларускі пераклад рамана? Адказы на гэтыя пытанні і яшчэ шмат цікавых фактаў пра Анджэя Сапкоўскага і яго легендарны твор – у размове нашых гасцей. 
 
Прэзентацыя праходзіць у рамках цыкла "Месяц польскай літаратуры '2020".
==================================
Сёння дзень нараджэння Якуба Коласа (Канстанціна Міхайлавіча Міцкевіча) — класіка беларускай літаратуры. Ён з'явіўся на свет 3 лістапада (22 кастрычніка па старым стылі) 1882 года ў засценку Акінчыцы Мінскага павета.
У маладыя гады Канстанцін Міцкевіч быў настаўнікам, даваў асвету беларускім дзецям на Палессі.
За ўдзел у настаўніцкім з'ездзе 25-гадовы Якуб Колас, які ўжо пачаў друкавацца ў «Нашай Ніве», быў кінуты расійскімі царскімі ўладамі на тры гады ў няволю. Адбываў пакаранне ў Мінскім турэмным замку (цяпер — СІЗА №1).
Якуб Колас на працягу свайго жыцця вельмі шмат зрабіў, каб наша мова жыла і развівалася. Яго кнігі і сёння шмат у чым можна выкарыстоўваць як падручнік. Вялікі асветнік беларускага народа, пазней ён стаў акадэмікам і віцэ-прэзідэнтам АН БССР.
Канстанцін Міхайлавіч актыўна адстойваў правы беларускага народа, жывучы ў цяжкія часы, да якіх, на жаль, усё больш становяцца падобнымі часы цяперашнія.
Чытайце творы Якуба Коласа і заставайцеся стойкімі!
==================================
Добры дзень! Парайце, калі ласка, што-колечы пра наш сінтаксіс, грунтоўнае і цікавае. Дзякуй.

***

Вітаем!

Акрамя адпаведных раздзелаў у акадэмічных граматыках, раім наступныя кнігі:

► Л. П. Падгайскі. Словазлучэнне ў беларускай мове (1971);
► М. С. Яўневіч. Сінтаксічная сінаніміка (1977).

Дадаткова можа быць карысна азнаёміцца з гэтым выданнем, якое выйшла яшчэ да рэформы 1933 года:

► Я. Ю. Лёсік. Сынтакс беларускае мовы (1924).

Далучаем усе кнігі да адказу.

Яшчэ вас можа зацікавіць артыкул Алеся Каўруса «Сінтаксіс адкрыты і схаваны». Прачытаць яго можна тут: 
 
https://spooky12.livejournal.com/40321.html 
http://spooky12.livejournal.com/40870.html

Пытаўся [id529627069|Артур Гаргун].
==================================
Добры дзень. 
Скажыце, калі ласка, ці ёсць беларускі варыянт гульні і яе назвы, вядомай як «камень, ножницы, бумага»?

***

Вітаем!

Гэта гульня мае небеларускае паходжанне. Менавіта з такімі элементамі (камень, нажніцы, папера) яна існуе і ў іншых культурах свету: руск. камень, ножницы, бумага; ням. Schere, Stein, Papier; англ. rock paper scissors і г. д. Такім чынам, правільна будзе выкарыстоўваць словы «камень», «нажніцы» і «папера».

Пыталася [id38229921|Іра Снапкова].
==================================
Вітаю!

У паўсядзённым жыцьці ды СМІ сустракаю толькі «ўчорашні», а ў слоўніках — толькі «ўчарашні».
Падкажыце, ці слушна карыстацца першым варыянтам? Альбо лепей выпраўляць на «ўчарашні»?

Як заўжды, дзякуй шчыры!

***

Вітаем!

Большасць слоўнікаў сапраўды не фіксуе варыянт «учорашні». Аднак ён ёсць у адным з самых аўтарытэтных даведнікаў — у «Тлумачальным слоўніку беларускай мовы» (https://www.skarnik.by/tsbm/88400). Тут ён мае статус размоўнага, але, відаць, гэта якраз той выпадак, калі не трэба ўспрымаць такую памету як аргумент для абмежавання выкарыстання слова. Сёння яно выкарыстоўваецца ў зусім розных, часта не размоўных кантэкстах.

Тут трэба дадаць, што сітуцыя з фіксацыяй гэтага слова толькі ў адным вялікім слоўніку, на нашу думку, несправядлівая. Гэта слова ўжывалі такія вядомыя майстры нашай літаратуры, як Максім Гарэцкі, Іван Чыгрынаў і іншыя. Таму гэта слова, асабліва з улікам цяперашняй ягонай шырокай ужывальнасці, павінна займаць адпаведнае месца ва ўсіх слоўніках.

Пыталася [id157091045|Аляксандра Піліповіч-Сушчыц].
==================================
14 кастрычніка 2020 года ў Мінскім дзяржаўным лінгвістычным універсітэце адбылася закрытая прэм’ера дакументальнага фільма «Гаворкі Беларусі».

https://philology.by/gavorki-belarusi?fbclid=IwAR34Dz9TO07DkB9S5mzRwWgFIJ-mWX6g-6fWv7ew6-yNwu3GpbFS_r5-RGk
==================================
Купалаўцы падтрымалі народ Беларусі, дык давайце і мы падтрымаем купалаўцаў!

Падпісвайцеся на ютуб-канал калектыву, каб нашы дарагія акцёры маглі запусціць манетызацыю і далей радаваць нас сваёй творчасцю!

https://www.youtube.com/channel/UCoS4_e9Re3RGf1obN_6Wepw/featured
==================================
Добры дзень!
Узнікла такое пытанне: ці ставіцца коска перад злучнікамі ў сінтаксічных канструкцыях накшталт «рабі што (калі) хочаш», «усё што заўгодна»?

***

Вітаем!

Калі канструкцыя «рабі што хочаш» выступае як цэльны па сэнсе выраз, то коска не ставіцца. У гэтым выпадку ён мае значэнне 'рабі любыя ўчынкі, рэчы'. Але калі сэнсавы акцэнт робіцца не на ўсёй канструкцыі, а на асобных словах, то можа ставіцца коска. Напрыклад, параўнайце: ён робіць, што яму кажуць, а ты рабі, што хочаш.

Выразы «што заўгодна», «які заўгодна», «калі заўгодна» і да т. п. дрэнна апісаны (дакладней, амаль не апісаны) у сучасных даведніках па пунктуацыі. З практыкі ўжывання можна сказаць, што пасля дзеяслова перад такімі канструкцыямі коска звычайна не ставіцца: рабі што заўгодна, паедзеш куды заўгодна і г. д. Слова «ўсё» перад «што заўгодна» ў беларускай мове лішняе. «Рабі што заўгодна» — ужо і так значыць «рабі ЎСЁ, што хочаш, што пажадаеш».

Пыталася [id503304032|Дана Мокіна].
==================================
Вітаю! 
Маю тры пытанні:
1. Паслядоўнае падпарАдкаванне ці падпарадкавАнне (у слоўніках розных гадоў па-рознаму)
2. Як усё-такі правільна: майя ці мая? Мабыць, можна і так і так?
3. Млечны шлях або Млечны Шлях?

***

Вітаем!

1. Падпара́дкаванне. Націск на апошнім «а» ў першым выданні «Граматычнага слоўніка назоўніка», відаць, быў пададзены памылкова. У наступным выданні (2013 года), як можна пераканацца, гэту памылку выправілі. 

2. У адпаведнасці з апошняй рэдакцыяй «Правілаў беларускай арфаграфіі і пунктуацыі» спалучэнне -йя- ў такім выпадку павінна перадавацца літарай «я». Такім чынам, мы б раілі тут не звяртаць увагі на рэкамендацыі перакладнога слоўніка і пісаць мая. 

3. Назва Млечны Шлях павінна пісацца з вялікіх літар у адпаведнасці з наступным правілам:

► § 27. Вялікая і малая літары ў геаграфічных і астранамічных назвах 
1. З вялікай літары пішуцца:

<...>

усе знамянальныя словы ў вобразных састаўных уласных геаграфічных і астранамічных назвах, калі гэтыя ўласныя назвы ўжываюцца без агульнай родавай назвы: Стары Свет (краіны Еўропы і Азіі), Блізкі Усход, Чорная Афрыка, Крайняя Поўнач, Старыя Дарогі (горад), Зямля Каралевы Мод, Дзікі Захад (у ЗША); у назоўным і родным склонах у спалучэнні з агульнай родавай назвай: туманнасць Конская Галава, бухта Залаты Рог, астравы Паўночная Зямля, праліў Матачкін Шар; мыс Добрай Надзеі, астравы Каралевы Шарлоты, заліў Святога Лаўрэнція.

Такое напісанне зафіксавана ў «Беларускай энцыклапедыі» (гл. апошні прымацаваны відарыс).

Пыталася [id503304032|Дана Мокіна].
==================================
Што такое падцагелак? Дзякуй.

***

Вітаем!

Відаць, гэта рэгіянальны варыянт слова «паўцагелак», якое абазначае палову цагліны.

https://www.skarnik.by/tsbm/68338

Пыталася [id96749886|Ёланта Паталета].
==================================
Выйшаў новы нумар часопіса ARCHE, які зацікавіць усіх аматараў гісторыі беларускай мовы. Нарэшце свет пабачыў пераклад працы Крысціяна Станга пра мову грамат старажытнага Полацка.

Наколькі нам вядома, асобнікаў няшмат. Таму не губляйце час!

https://store.arche.by/item/6675
==================================
Вітаю!
У слоўніку Крапівы падаецца слова «лятальны» (то-бок «смяротны») праз -я-. Але слова паходзіць ад лацінскага letalis, а значыць, якання не павінна быць.
На вашу думку, ці варта пісаць «летальны» праз -е- насуперак слоўніку?
Дзякуй!

***

Вітаем!

Рэч у тым, што не ва ўсіх запазычаннях захоўваецца -е-. Напрыклад, мы пішам сяржант (ад фр. sergent), каляндар (ад лат. calendārium). Таму напісанне лятальны не адзіны ў сваім родзе выпадак. Такім чынам, мы не раім пісаць гэты прыметнік без адлюстравання якання. Пагатоў што ў выглядзе «лятальны» ён зафіксаваны і ў «Слоўніку іншамоўных слоў» Аляксандра Булыкі.

Пыталася [id157091045|Аляксандра Піліповіч-Сушчыц].
==================================
Вітаю пачэснае спадарства! Якія слоўнікі беларускіх народных іменаў вы можаце прапанаваць?

Шчыры дзякуй за вашую сумленную працу!

***

Вітаем!

У першую чаргу мы раім вывучаць кнігі Мікалая Бірылы «Беларуская антрапанімія» (1-ы і 3-і тамы, далучаем іх да адказу).

Яшчэ адна цікавая крыніца — «Слоўнік беларускіх імёнаў» Івана Яшкіна (далучаем і яго таксама).

Пытаўся [id482911169|Захар Ісаеня].
==================================
Дапамажыце, калі ласка, з граматыкай:
Паттерн — патэрн.
Эндометриоз, аденомиоз и другие -иоз — эндаметрыёз, адэнаміёз.
Менингиома, лейомиома — менінгіёма, лейяміёма.
Холангиокарцынома — халангіякарцынома.
Эпителиальный, уротелиальный, бронхиальный и т. д — эпітэліяльны, уратэліяльны, бранхіяльны.
Язва, язвенный, изъязвление — язва, язвавы, ?.
Инфильтрирующий, склерозирующий — ??
Абсцедирование — абсцэдзіраванне. 
І на закуску... У адносінах да нейкіх працэсаў у рускай мове для абазначэння іх інтэнсіўнасці выкарыстоўваюцца словы «выраженный», «умеренный», «слабый». Як гэта лепей пісаць па-беларуску?

***

Вітаем!

Вось правільныя варыянты:

► патэрн;
► эндаметрыёз, адэнаміёз;
► менінгіёма, леяміёма;
► халангіякарцынома;
► эпітэліяльны, уратэліяльны, бранхіяльны;
► язва, язвавы. З тэрмінам «изъязвление» сапраўды ёсць складанасць. Сучасны руска-беларускі слоўнік раіць перакладаць яго як «пакрыванне болькамі» (працэс), або «язвы» (вынік працэсу https://www.skarnik.by/rusbel/27878). «Расійска-беларускі слоўнік» 1928 года значэнне працэсу перадае праз словы «паране́нне», «пакале́чанне». Думаецца, спецыялісты павінны выбраць з гэтых варыянтаў найбольш прыдатныя;
► інфільтравальны, склеразавальны (такія тэрміны, на нашу думку, трэба перакладаць у адпаведнасці з даволі пашыранай мадэллю: ориентирующий — арыентавальны, дезактивирующий — дэзактывавальны і г. д.);
► абсцэдаванне.

Наконт тэрмінаў, якія абазначаюць інтэнсіўнасць, можна сказаць, што на цяперашнім этапе спрэчку выклікае першы з іх (выраженный). Два астатнія можна пацвердзіць звесткамі тлумачальнага слоўніка: умераны (https://www.skarnik.by/tsbm/86728 — 2-е значэнне) і слабы (https://www.skarnik.by/tsbm/77886 — 9-е значэнне). 

Перакладны акадэмічны руска-беларускі слоўнік не дае адназначнага адказу, як трэба перадаваць «выраженный» у медыцынскім значэнні (https://www.skarnik.by/rusbel/13202). Калі абапірацца на дарэформавую навуковую тэрміналогію (каб пры гэтым тэрмін адпавядаў сучаснаму стандарту), то трэба выкарыстоўваць слова «выяўны» (https://vk.com/away.php?utf=1&to=http%3A%2F%2Fwww.slounik.org%2Fsearch%3Fdict%3Dbnt23%26search%3D%25D1%2581%25D1%258B%25D0%25BC%25D0%25BF%25D1%2582%25D0%25BE%25D0%25BC%2B%25D0%25B2%25D1%258B%25D1%258F%25D1%259E%25D0%25BD%25D1%258B%26x%3D26%26y%3D2). Пагатоў што яно ёсць і ў тлумачальным слоўніку: https://www.skarnik.by/tsbm/15942.

Пытаўся [id98674558|Вадзім Талочка].
==================================
Вітаю! 
Як правільна ўжываць лічэбнікі з словам «авеню»? 
Дзякуй! 
 
*** 
 
Вітаем! 
 
Слоўнікі, якім мы раім аддаваць перавагу («Слоўнік беларускай мовы» 2012 года (https://vk.com/away.php?to=http%3A%2F%2Fwww.slounik.org%2Fsearch%3Fdict%3Dsbm%26search%3D%25D0%25B0%25D0%25B2%25D0%25B5%25D0%25BD%25D1%258E%26x%3D35%26y%3D6&cc_key=) і «Тлумачальны слоўнік беларускай мовы» (https://www.skarnik.by/tsbm/2255)) рэкамендуюць ужываць гэта слова ў ніякім родзе. Такім чынам, Першае авеню, Пятае авеню. Але варта дадаць, што абсалютнай згоды ў аўтараў слоўнікаў на сёння няма і ў некаторых з іх можна знайсці «авеню» ў жаночным родзе. Гэты варыянт можна сустрэць і сучасным вусным і пісьмовым маўленні.
 
Пыталася [id180459179|Вікторыя Мядзведзева].
==================================
Вітаю! 
1) Ці можаце растлумачыць наконт «хаця» («хотя») і «для». Нам гаварылі, што іх не выкарыстоўвалі да пэўнага часу і толькі потым, пад уплывам рускай, пачалі. Ці так гэта? Калі так, то якія адпаведнікі былі да таго? І можна іх выкарыстоўваць цяпер ці лепей старацца пазбегнуць гэтага?

2) Можа, ёсць нейкі адпаведнік «Вашему Величеству» ў беларускай? «Ваша Вялікасць» ці «Ваша Міласць» — не вельмі падабаюцца, а слоўнік большага не прапаноўвае(((

Калі ласка, ананімна.

***

Вітаем!

1. Тое, пра што вы пішаце, — гэта міф. Словы «хаця» і «для» такія ж натуральныя для беларускай мовы, як і для рускай. Могуць быць пэўныя адрозненні ва ўжыванні, але цурацца гэтых слоў абсалютна не варта. Выкарыстоўвалі іх і нашы класікі:

► Жывём, рассыпаўшысь па свеце, // І смерць сабраці нас не можа, // Хаця і ўсякага прымеце, // Хаця і ўсякага абложа (Янка Купала. «Беззямельныя»).

► I праўда: рэчачка-крынiчка, // Хаця i мелка, невялiчка, // Але такую сiлу мае, // Што лёд угору падымае // I ломiць глызу, як нацiну (Якуб Колас. «Новая зямля»).

► Ажно трэцяга дня князь прыдумаў адну // Для дружыны пацеху-забаву: // Загадаў ён пазваць гусляра-старыну, // Гусляра з яго ведамай славай (Янка Купала. «Курган»).

► Вясна, вясна! не для мяне ты! // Не я, табою абагрэты, // Прыход твой радасны спаткаю,— // Цябе навек, вясна, хаваю (Якуб Колас. «Новая зямля»).

2. Мы раім прытрымлівацца варыянта «Ваша Міласць». Гэты зварот ужываўся ў беларускай мове з даўніх часоў, ад яго нават утварылася слова — вашмосць, або вашамосць (якое далей скарачаецца да вашэць), а ад звароту «Яго Міласць» — ягамосць (https://www.skarnik.by/tsbm/96366).

Даволі шырока ўжываецца і «Ваша Вялікасць», але гэта ўсё ж, відаць, не зусім арыгінальны зварот.
==================================
Вітаю!
Скажыце, калі ласка, чаму ў дзеяслове «вітаць» і вытворных ад яго словах пішацца літара «і», а не «я» (звычайна ж расійскаму «ѣ» адпавядае «е»/«я»)?
Ананімна, калі ласка.

***

Вітаем!

У слова «вітаць» і вытворных гістарычна не было «ѣ» (гл. прымацаваныя відарысы з этымалагічнага слоўніка). Гэтыя словы не аднакаранёвыя з рускімі «приветствовать» і «привет», у якіх сапраўды раней быў «ѣ».
==================================
Добры дзень! Падкажыце, калі ласка, як больш слушна перакласці словазлучэнне «супружеская подсистема». Хацелася б знайсці адно адпаведнае слова для азначэння прыметніка.
Дзякую!

***

Вітаем!

Варыянт, які вам трэба разглядаць у першую чаргу, — «шлюбная падсістэма».

https://www.skarnik.by/rusbel/92313

Пыталася [id172831378|Катя Ковтуненко].
==================================
Добры дзень!

Падкажыце, калі ласка, як слушна пісаць у родным склоне слова «страйкам»: страйкаму ці страйкама?
Цяжкасці ўзнікаюць, бо ў слоўнік.орг «Расейска-беларускі слоўнік дадатковай лексікі» раіць напісанне праз -у, аднак само слова камітэт згодна з правіламі трэба пісаць праз -а: камітэта

Як быць?
Дзякуй вам!

***

Вітаем!

Мы заўсёды раім не арыентавацца на «Расейска-беларускі слоўнік дадатковай лексікі». Гэта чарнавік аўтарскага слоўніка, да таго ж вельмі спрэчны.

Такія скарачэнні (дзе ад камітэта застаецца -кам) маюць у сучаснай літаратурнай беларускай мове канчатак -а: парткама, гаркама і г. д. Такім чынам, трэба гэтаксама скланяць і іншыя такія назоўнікі.

Дададзім, што непажадана ўжываць новае запазычанне страйк (і вытворныя ад яго). У беларускай мове на яго месцы звычайна выкарыстоўваюцца словы «забастоўка», «стачка».

Пыталася [id157091045|Аляксандра Піліповіч-Сушчыц].
==================================
Прывітанне. Як правільна пісаць і вымаўляць «заводской»? Гэта датычыцца назвы раёна. ЗавОдскі ці Завадскі?

***

Вітаем!

Раён у Мінску называецца Заводскі (націск, вядома ж, на «о»).

Гэта назва зафіксавана, напрыклад, у «Беларускай энцыклапедыі» (гл. відарыс з артыкула «Мінск»)

Пытаўся [id4430585|Александр Морозов].
==================================
Вітаю! Узнікла наступнае пытанне: якім чынам мы павінны ўжываць двукоссі ў назвах размаітых частак зброі, мадэляў самой зброі і ўсялякага рыштунку? Прыводжу прыклады:

 - Бронезабрала для шлема ЛША-2ДТМ
 - Накіравальная Orsis для сістэмы цаўя Т-5000
 - ЭТМІ-019 — універсальны кранштэйн-перахаднік
 - Тактычны ліхтар Steiner Dbal PL
 - Магазін AICS для M700 на 5 патронаў 7.62x51
 - 5-зарадны магазін вытворчасці Accuracy International для снайперскай вінтоўкі M700
 - Ложа палімерная AT AICS для M700

і да т. п. і г. д.

Ці заўсёды ставіцца двукоссе? Ці залежыць гэта ад таго, як напісана назва — кірыліцай /лацінкай? У інтэрнэце сустракаюцца абсалютна розныя варыянты.

Загадзя вялікі дзякуй за адказ!

***

Вітаем!

На жаль, у беларускіх даведніках вельмі сціпла пададзены правілы пра пастаноўку двукосся.

Калі зыходзіць з рэдактарскай практыкі, то можна сказаць, што часта назвы, якія падаюцца ў лацінічным афармленні, або тыя, што складаюцца з ініцыяльных абрэвіятур і лічбаў, пішуцца без двукосся. 

Пыталася [id63354488|Ганна Снежань].
==================================
Глянцавы ARCHE: распродаж папулярных нумароў за паўцаны

Рэдакцыя ARCHE прапаноўвае акцыю: 6 папяровых нумароў усяго па 4.99 рубля.
У спіс увайшлі выданні 2018–2019 гадоў. Каляровы фармат, сотні ілюстрацый. Артыкулы на гістарычныя, культурныя тэмы.
Паспейце скарыстацца прапановаю! Зрабіце прыемны падарунак сабе ды сябрам!
Распродаж дзейнічае да 15 верасня!

https://store.arche.by/promotions/60.html
==================================
Вітаю! Хачу падзяліцца мадыфікаванай раскладкай беларускай кірылічнае клявіятуры для MacOS.
Раскладка ўнівэрсальная, дазваляе ўводзіць тэксты па-беларуску, па-расійску ды па-ўкраінску. 

Каб усталяваць клявіятуру:

1) адкрыць ~/Library/Keyboard Layouts/,
2) адкрыць архіў і скапіяваць туды файл,
3) адкрыць System Preferences -> Keyboard -> Input Sources -> "+" (дадаць новы) -> ў спісе выбраць Belarusian. У правым сьпісе будуць два варыянты: Белорусская й Belarusian universal.
==================================
давайте проведем какую-нибудь акцию в поддержку студентов МГЛУ
==================================
Вітаю!
Як пісаць правільна: «Чачня» ці «Чэчня»?
Ананімна, калі ласка.

***

Вітаем!

«Чачня». Такое напісанне зафіксавана ў апошнім выданні акадэмічнага «Русско-белорусского словаря».
==================================
Добры вечар. Я працую ў беларускамоўным дзіцячым садку, планаванне працы з дзецьмі складаю на расейскай мове, а потым перакладаю на беларускую мову, бо адразу складаць на мове немагчыма, няма добрага ўзроўню валодання мовай. Пры перакладанні атрымліваюцца памылкі, якія не заўсёды ведаю, як выправіць. Хацела запытацца ў вас, можа, ведаеце, ці існуе які-небудзь сайт (ці праграма), на якім прафесійна можа перакладаць расейскую мову на беларускую. 
 
*** 
 
Вітаем! 
 
Як мы некалі пісалі, цяпер няма такіх праграм ці сайтаў, якія маглі б абсалютна без памылак, бездакорна перакласці рускі тэкст на беларускую мову. Але ёсць розныя інструменты, якія даюць прымальны вынік, які потым трэба падрэдагаваць. 

Адзін з такіх агульнадаступных інструментаў — Яндэкс.Перакладчык (https://translate.yandex.by/). Ён дае нядрэнныя вынікі пры перакладзе. Але тым не менш бываюць памылкі. Калі не ўпэўненыя ў напісанні асобных слоў, правярайце па арфаграфічным слоўніку: http://www.slounik.org/sbm/. Калі маеце сумневы наконт перакладу, глядзіце руска-беларускі слоўнік тут: https://www.skarnik.by/ (але лепш мець папяровую версію акадэмічнага «Русско-белорусского словаря» 2012 года выдання, бо яна адпавядае сучаснаму правапісу і ў ёй дакладна не будзе лішніх выпраўленняў). 

Ну і, вядома ж, звяртайцеся па дапамогу да нас! :>

Пыталася [id158770333|Ксения Рыжковская].
==================================
У дзіцячых садках Гомельскай вобласці сёлета адкрылі 6 беларускамоўных груп
==================================
Як перакласьці «southerner»/«northerner» з ангельскае? Паўночнік/дзёньнік?

***

Вітаем!

На першых двух прымацаваных відарысах вы можаце бачыць, як рэкамендуе перакладаць гэтыя словы сучасны «Англійска-беларускі слоўнік».

Як відаць, для northerner ёсць аднаслоўны адпаведнік (паўночнік), а для southerner ён не пададзены. Але яшчэ ў «Расійска-беларускім слоўніку» 1928 года (гл. трэці відарыс) было зафіксавана слова «паўднёвік». Яго мы б і раілі выкарыстоўваць, калі вам патрэбны аднаслоўны адпаведнік.

Пытаўся [id582217942|Old Fellow].
==================================
Вітаю! Калі ласка, падкажыце пераклад слова «выцылінгвае» (мужчынскі род). Прыблізны сэнс разумею, але жадалася б дакладнага перакладу, бо слова не гугліцца амаль зусім. 
Дзякую.

***

Вітаем!

Як мы зразумелі без наяўнасці кантэксту, гэта слова можна перакласці як «вытренькивать», «бренчать». 

У дыялектных крыніцах сустракаюцца словы «выцяленькваць» (першы відарыс, «Слоўнік Гродзенскай вобласці», стар. 101) і «вуцілінкваць» (другі відарыс, «Тураўскі слоўнік», стар. 183). «Выцылінгваць» — гэта, магчыма, або вельмі вузкі дыялектызм, або прыдуманы нейкім сучасным аўтарам варыянт.

У літаратурнай мове гэта значэнне выражаецца словамі «брынкаць» (https://www.skarnik.by/tsbm/10654), «тромкаць» (https://www.skarnik.by/tsbm/83714).

Хочам яшчэ адзначыць, што дзеясловы ў трэцяй асобе цяперашняга часу не могуць мець катэгорыі роду (ён брынкае, яна брынкае, яно брынкае).

Пытаўся [id106339210|Артемий Демитриченко].
==================================
Вітаю!
Беларускі варыянт імя «Ядвига» — «Ядвіга» альбо «Ядзвіга»?

***

Вітаем!

Ядвіга. Гэта афіцыйнае напісанне імені (гл. выяву са «Слоўніка ўласных асабовых імён» (2011)).

Пры карыстанні неакласічным правапісам таксама побач з Ядвіга магчымы варыянт Ядзьвіга.

Пыталася [id18768071|Валянціна Міронава].
==================================
Прабачце, ці правільна будзе казаць на сінію ленту (якой абкручваюць правады (ізалента) і якая ўсё прыводзіць у стан новага) — ізустужка??? А то мой сябар кажа, што гэта не тэхнічны язык.

Я на гэта адказаў яму так: магу памыляцца, але «изолента» = «изолирующая лента». 
Утварыць ад ізаляваць беларускі аналяг мне не бачыцца магчымым, таму стужка, што ізалюе, то-бок, калі вас задаволіць калька з расейскай, можна сіняя ізастужка (на сінюю ізастужку), але ў беларускай такой формы не ўтвараецца, таму ці ў тры словы: стужка, што ізалюе, ці падабраць адпаведнік, напрыклад — адасобіць, з якім ужо пагуляцца: стужка для адасабленьня, хаця гэта не найлепшы прыклад, вось іншы: што робіць стужка, якая ізалюе: дзеліць пэўныя небяспечныя рэчы ад якіхсьці дарагіх, адсюль стужка дзеліва, ці ў адваротным парадку, калі аб'яднаць, — дзелістужка, можна гэтакім чынам які неалягізм утварыць нават, але на гэты конт лепей з мовазнаўцам якім пракансультавацца.

Я далёкі ад філялягічных ведаў, таму, калі ласка, пракансультуйце маё меркаваньне, шлях утварэньня ды падобнае

***

Вітаем!

Нейтральная назва гэтай рэчы — «ізаляцыйная стужка» (https://www.skarnik.by/tsbm/29319). Але існуе ў нашай мове і размоўны варыянт «ізастужка». Гэта слова ёсць у нарматыўных слоўніках: https://vk.com/away.php?to=http%3A%2F%2Fwww.slounik.org%2Fsearch%3Fdict%3D%26search%3D%25D0%2586%25D0%25B7%25D0%25B0%25D1%2581%25D1%2582%25D1%2583%25D0%25B6%25D0%25BA%25D0%25B0%26x%3D0%26y%3D0&cc_key=

(Электра)ізаляцыя — функцыя стужкі, пазначаная ў назвах на розных мовах, не толькі рускай (das Isolierband (ням.), taśma izolacyjna (польск.)). Гэта якраз той выпадак, калі прыдумванне неалагізмаў наўрад ці прывядзе да жаданых вынікаў. У беларускай мове ёсць словы «ізаляваць» і «стужка». Скарачэнне «ізастужка» даволі зручнае і ўжываецца на сённяшні дзень досыць шырока. У гэтым можна пераканацца, пачытаўшы, напрыклад, сучасную публіцыстыку. А тыя варыянты, якія прапанавалі вы, на жаль, альбо занадта грувасткія, або будуць вельмі цьмяныя для большасці карыстальнікаў беларускай мовы.

Пытанне ад Цімура Машчонскага.
==================================
Мовазнавец Вадзім Шклярык піша ў суполцы Philology.BY у «Фэйсбуку»:

«Па вядомых прычынах сёлетні экспедыцыйны сезон аказаўся правальным (пажадаем нашым шаноўным інфармантам моцнага здароўя). Але каманда мінулагодняга праекта «Мова: як гаворыць краіна», які ладзіўся кампаніямі Onliner і A1, прыдумала чым сябе заняць: пераважна з таго матэрыялу, які не ўвайшоў ва ўжо апублікаваныя ролікі, мы зманціравалі 30-хвілінны дакументальны фільм пад назвай «Гаворкі Беларусі». У ім знайшлося месца і больш працяглым маналогам інфармантаў, і навуковым каментарыям з адпаведнымі цітрамі, і, канешне ж, шыкоўным беларускім краявідам. Хутка на вашых экранах :) 

А пакуль прапануем паглядзець трэйлер».

Мы таксама прапануем вам яго паглядзець і, вядома ж, чакаем выхаду самога фільма!

https://www.youtube.com/watch?v=1iw__C0WPvU
==================================
Вітаю!
Ці захавалася ў беларускіх гаворках і як даўней выглядала зьмена дзеяслова «быць» па асобах і ліках у цяперашнім часе?

***

Вітаем!

Як дзеяслоў «быць» (раней — быти) спрагаўся даўней, можна пабачыць на відарысе з «Гістарычнай граматыкі беларускай мовы» Фёдара Янкоўскага (2-е выданне, 1983, стар. 188).

Далейшы лёс асабовых формаў гэтага дзеяслова ў беларускай мове апісаны ў той самай кнізе (гл. відарысы са стар. 190–191).

Пытаўся [id582217942|Old Fellow].
==================================
Вітаю. Ё 2 пытанні:
1. Як будзе лепей за ўсё перакласці на беларускую слова «похлеще»? Напрыклад, у фразе «Ну ты и фрик, похлеще своего Долгополова».
2. Рускае слова «задолжать» мае два пераклады на беларускую: завінаваціцца, запазычыцца. Ці ёсць розніца ва ўжыванні і як увогуле правільна ўжываць? Нешта накшталт: «Ты мне завінаваціўся на пэўную суму»?

Ананімна, калі ласка

***

Вітаем!

1. Гэта слова можа перакладацца па-рознаму. У вашым выпадку можна сказаць «...горшы за свайго Даўгаполава» або «...яшчэ больш запушчаны, чым Даўгаполаў».

2. Розніцы ва ўжыванні гэтых дзеясловаў няма. Можна сказаць «Ён завінаваціўся сябру сто рублёў» і «Ён запазычыўся сябру сто рублёў».
==================================
Вітаю, падкажыце, калі ласка, слушны пераклад для слова «состояние» ў значэньні «шмат грошай». І ці карэктна ўжываць слова «скарб»? «Скарб Цукерберга», напрыклад?)

Таксама цікавіць словазлучэньне «спыніце зьдзекавацца». Ці ня варта тут ужыць зваротны дзеяслоў «спыніцеся зьдзекавацца»?

Шчыры дзякуй!

***

Вітаем!

Хоць у руска-беларускіх слоўніках «состояние» ў гэтым значэнні не перакладаецца як «скарб», назоўнік «скарб» можа адпавядаць рускаму слову «состояние». Напрыклад, у тлумачальным слоўніку чытаем:

скарб

...

5. Багацце, маёмасць.
https://www.skarnik.by/tsbm/77155

Або ў беларуска-рускім слоўніку:

скарб

...

2. состояние ср.; имущество ср.; 
набыць с. приобрести состояние (имущество).

Але мусім тут адзначыць, што цяпер слова «скарб» можа ўспрымацца як ненейтральнае. Таму, магчыма, у вашым выпадку лепш ужыць сінонімы «маёмасць Цукерберга», «грошы Цукерберга», «багацце Цукерберга».

Спыніце здзекавацца — гэта няправільная калька з рускага «перестаньте издеваться». Правільна гэта сфармуляваць так: перастаньце здзекавацца, досыць здзекавацца, годзе здзекавацца, кіньце здзекавацца.

Пыталася [id157091045|Аляксандра Піліповіч-Сушчыц].
==================================
Добры дзень. 
Скажыце, калі ласка, якога роду капучына, латэ, эспрэса і г. д. 
Калі кава жаночага, то ўтвораныя напоі таксама? Халвічная латэ?

***

Вітаем!

Віды кавы звычайна ўжываюцца ў ніякім родзе. Напраклад, халвічнае латэ. Гл. «Слоўнік беларускай мовы» 2012 года і «Граматычны слоўнік назоўніка» 2013 года.

З прыведзеных вамі толькі кава эспрэса падаецца ў слоўніках і з ніякім, і з жаночым родам. Але, на нашу думку, для аднастайнасці лепш і «эспрэса» ўжываць як назоўнік ніякага роду.

Пыталася [id38229921|Іра Снапкова].
==================================
Вітаю! Падкажыце, калі ласка, адно слова, якім можна назваць «приложение» ў сэнсе мабільнай праграмы. Здаецца, ведаю нейкае адно слова-тэрмін, але не магу ўспомніць. Дзякуй!

***

Вітаем!

Рускае слова «приложение» павінна перакладацца менавіта словам «праграма».

На гэта пытанне мы адказвалі тут:

https://vk.com/wall-71024062_1060
https://vk.com/wall-71024062_2069

Пыталася [id172831378|Катя Ковтуненко].
==================================
Добрага часу сутак.
Пытанне:
Фраза «помощник врача по амбулаторно-поликлинической помощи» будзе правільней перакладацца як «памочнік урача па амбулаторна-паліклінічнай дамапоГІ» ці «...дапамоЗЕ»?
Пытанне вельмі важнае.
Дзякуй за адказ.

***

Вітаем!

У месным слоне (якога патрабуе ў гэтым выпадку прыназоўнік «па») слова «дапамога» можа мець ТОЛЬКІ форму «па... дапамоЗЕ». 

«Дапамогі» — форма роднага склону. Няма чаго? Дапамогі (як і дарогі, рукі, мухі 
і г. д.).

Пытаўся [id195354340|Сергей Головач].
==================================
Вітаю!
Не знайшла слоўніка, на які б можна было спасылацца для выкарыстаньня «марозіва» замест «марожанага», хоць яно моцна ўмацавалася ў маўленьні. Мо вы ведаеце, у якіх слоўніках гэтае слова можна знайсьці?
Дзякуй!

***

Вітаем!

Гэта слова ёсць у акадэмічным «Тлумачальным слоўніку беларускай літаратурнай мовы» 2016 года выдання (гл. відарыс са стар. 419).

Пыталася [id157091045|Аляксандра Піліповіч-Сушчыц].
==================================
20-я серыя мультсерыяла «Папірус»! 
Доўгачаканая серыя, у якой Папірусу раскрываецца таямніца яго нараджэння! 
👉🏻Падтрымаць праект — https://bit.ly/30eeF1w 
✍🏻Падпісацца на канал — https://bit.ly/2Y3FbrE 
Мультсерыял агучаны студыяй [club137358267| Gavarun.by]. Тэкст чыталі: [id406555416|Адам Трыпутнік], [id408599070|Таша Мурзэнштольц]. Аўтар перакладу [id132601854|Ксенія Капіца], рэдактар тэксту [id150272584|Леў Глушыцкі].
==================================
Вітаю! Падкажыце, калі ласка, пераклад слова «забойча», якое часам сустракаецца ў СМІ (фота ніжэй).
Дзякуй.

***

Вітаем!

Гэта слова можна перакласці на рускую як «убийственно».

Пыталася [id157091045|Аляксандра Піліповіч-Сушчыц].
==================================
Нядаўна выйшаў друкам «Белорусско-русский словарь» Яна Станкевіча (пад рэд. В. Булгакава і Г. Рабянковай). Нашы адміны пазаўчора бачылі гэта выданне ў краме «Вянок» у Мінску на вул. Траецкая набярэжная, 4. Прыемны момант у гэтым — тое, што асобнік у «Вянку» каштуе ў два разы менш, чым у іншых месцах (15 рублёў). Падумалі, можа, каму трэба. :>

Увогуле кнігу можна купіць у «Акадэмкнізе» і тут: https://store.arche.by/item/6654
==================================
Вітаю! Падкажыце, калі ласка, куды паставіць націск у слове «наапашкі»? :)

Ананімна

***

Вітаем!

Націск у гэтым слове прыпадае на трэці гук «а»: наапа́шкі.

https://vk.com/away.php?to=http%3A%2F%2Fwww.slounik.org%2Fsearch%3Fdict%3Dsbm%26search%3D%25D0%25BD%25D0%25B0%25D0%25B0%25D0%25BF%25D0%25B0%25D1%2588%25D0%25BA%25D1%2596%26x%3D19%26y%3D14&cc_key=
==================================
Вітаю.
Падкажыце, калі ласка, як па-беларуску будзе «застать врасплох»?
Загадзя дзякуй.

***

Вітаем!

Застаць (заспець) неспадзеўкі (знянацку).

https://www.skarnik.by/rusbel/25032

Пыталася [id180459179|Вікторыя Мядзведзева].
==================================
Працягваем нашу рубрыку пра частыя памылкі. Гэтым разам закранём тэму націскаў:

► шпацы́р (правільна: шпа́цыр, хоць гэта сапраўды можа выклікаць шок :>);

► выпа́дак (правільна: вы́падак, як і вы́вадак, вы́радак, вы́сілак і г. д.);

► прыя́цель (правільна: пры́яцель — так-так!).

#тыповыяпамылкі
==================================
Бібліябус ці бібліёбус?
Зьява, канешне, недарэчная, але тут ідзецца не пра гэта.
Гугль выдае на запыт безумоўную перавагу варыянтаў празь «ё», але адкуль яны бяруцца? Ці не з калькаванага з расейскага «библиобус», дзе абрэзаная «библиотека» напалам з жаданьнем пазьбегнуць зьбегу «-ябус»? Але ж у беларускай «бібліятэка» празь «я», а не «о».
Выкажыце, даражэнькія, вашае бачаньне.
Анон

***

Вітаем!

Тут мы маем справу не толькі з рускім уплывам. У англійскай і французскай мовах гэта слова пішацца як bibliobus. Як бачым, тут таксама ёсць спалучэнне io, якое ў нашай мове пад націскам набывае выгляд іё (як, скажам, у слове «бібліёграф»).

Аднак у беларускай як напісанне, так і гучанне слова «бібліёбус» сапраўды можа ўспрымацца неадназначна. Таму няма нічога страшнага ў тым, каб спрабаваць замяніць яго іншымі словамі накшталт бібліямабіль, кнігамабіль, медыямабіль.
==================================
📄Падступная прастата класікі, або Што значыць «…цягам доўгія часіны» 
 
Хрэстаматыйныя радкі класікаў беларускай літаратуры, вядомыя ўсім па школьнай праграме, аказваецца, правільна разумеюць далёка не ўсе. Піша мовазнаўца Юрась Пацюпа.

https://gazeta.arche.by/article/421.html
==================================
У моўнай рубрыцы новага нумара:

► Даніловіч Мікола. Дыяхранічныя парадоксы ў фразеалогіі 
 
► Іўчанкаў Віктар. Правапіс літары о: дынаміка засваення ў пісьмовай практыцы 
 
► Мусіенка Васіль. Другасныя тэмпературныя намінацыі: На матэрыяле ад'ектываў беларускай і англійскай моў 
 
► Галай Вераніка. Этымалогія анатамічных тэрмінаў у англійскай і беларускай мовах 
 
► Садоўская Анжаліка, Садоўская Ганна. Вяселле і шлюб у моўнай карціне свету беларусаў і італьянцаў. Заканчэнне 
 
► Каўрус Алесь. «Выходжу на сустрэчу з чытачамі»: Адказ аўтара на пажаданне С. Шахоўскай
==================================
Чытайце ў ліпеньскім нумары часопіса "Роднае слова":
∙ Матэрыялы да 120‑годдзя з дня нараджэння Уладзіміра Дубоўкі 
Літаратурна-крытычныя артыкулы і метадычныя распрацоўкі 
∙ Мікола Даніловіч 
Дыяхранічныя парадоксы ў фразеалогіі 
∙ Рыхтуемся да алімпіяды 
Комплексная работа па беларускай мове і літаратуры. ХI клас 
∙ Алена Шацько 
Гісторыка-культурная спадчына Беларусі: званы нямецкіх майстроў XVI – пачатку XX ст.
==================================
Зручна, што матэрыялы згрупаваны па тэмах.
==================================
Национальная библиотека Беларуси продолжает открывать онлайн свои фонды. 
Полнотекстовая электронная коллекция «Белорусское литературное наследие. Журналы 1919–1939 гг.» пополнилась новыми изданиями.
http://digital.nlb.by/collections/show/9

Виртуальный ресурс содержит 270 наименований белорусских периодических и продолжающихся изданий, выходивших на территории БССР и Западной Беларуси с 1919 по 1939 гг. Это более 4 тыс. номеров.

За подробностями переходите по ссылке: 
https://www.nlb.by/content/news/biblioteka-onlayn/bolee-4-tys-nomerov-belorusskikh-zhurnalov-mezhvoennogo-perioda-stali-dostupny-onlayn/

#портал_НББ@nlb_by #новости_НББ@nlb_by
#услуги@nlb_by #библиотека_онлайн@nlb_by #виртуальные_проекты@nlb_by
==================================
Днямі мовазнавец Вячаслаў Мартысюк падзяліўся ў сваім фэйсбук-акаўнце цікавай інфармацыяй пра магчымае выкарыстанне ў XVIII стагоддзі яўрэйскіх літар пры напісанні беларускіх тэкстаў (падрабязней пра гэта чытайце ў кнізе «Жизнь и деятельность академика Е. Ф. Карского». Ч. 1. Минск: Беларуская навука, 2020. С. 328). У сувязі з гэтым не можам не запосціць тут гэту карцінку, што з'явілася на прасторах байнэту. 😊
==================================
Выйшла перавыданне вядомага «Беларуска-расійскага слоўніка» Яна Станкевіча.

Як мы ўжо неаднойчы пісалі, гэты слоўнік нельга разглядаць як нарматыўны і арыентавацца на яго як на дапаможнік па сучаснай беларускай літаратурнай мове. Але тым не менш гэта цікавая праца, якая можа прыдацца спецыялістам у галіне мовазнаўства.

https://store.arche.by/item/6654?fbclid=IwAR1zmJ7gxwZrwC0asRHQkmy172B15encQ15sEp_9d3XsJbIoTZoZVm8w4VI
==================================
Пабачыў свет чацвёрты том «Слоўніка мовы "Нашай Нівы"». 

У першых чатырох тамах сабраныя агульная лексіка і фразеалогія за 1906–1915 гады. Лексічны матэрыял у слоўніку пададзены ў дзвюх графічных сістэмах — кірыліцы і лацінцы. 
 
«Слоўнік мовы "Нашай Нівы"» (у 5 тамах) заснаваны на лексічным матэрыяле, крыніцай якога паслужыла адна з першых беларускіх газет «Наша Ніва» — унікальны пісьмовы помнік нацыянальнага адраджэння пачатку ХХ стагоддзя. 

Пяты том будзе змяшчаць увесь набор уласных імёнаў, прозвішчаў, псеўданімаў, назваў населеных пунктаў ды іншых геаграфічных аб’ектаў і выконваць адначасова функцыю паказальніка да факсімільнага выдання «Нашай Нівы». У яго таксама ўвойдзе корпус лексікі з «Нашай Нівы» 1920-га.

https://tn.by/product/slo-nik-movy-nashaj-nivy-tom-4-s-ja/
==================================
Добры вечар!
Падкажыце, калі ласка, ці патрэбны працяжнікі на месцы пропускаў у дадзеных сказах.
1. Аснова крыжа, створанага Лазарам Богшам,_кіпарысавае дрэва, з якога выраблялі асабліва важныя культурныя рэчы.
2. Усё, што ты кажаш, браце Сымоне,_надзвычайна цікава.

***

Вітаем!

У першым сказе працяжнік патрэбны, у другім — не. Гэта абумоўлена тым, што ў першым сказе дзейнік і выказнік выражаны назоўнікамі, а ў другім — дзейнік выражаны азначальным займеннікам «усё», а выказнік прыметнікам. Звароты, выдзеленыя коскамі, на пастаноўку працяжніка не ўплываюць.

Пыталася [id503304032|Дана Мокіна].
==================================
Вітаю! Было б цікава даведацца пра літаратуру й слоўнікі, паводле якіх вывучаюць беларускую мову ў Польшчы, а таксама ці ёсьць дапаможнікі для вывучэньня польскай мовы празь беларускую.

Асабліва буду ўдзячны за спасылкі ці дакумэнты 🤗

***

Вітаем!

Па першай частцы пытання можам прапанаваць сайт арганізацыі «АБ-БА»:

http://www.ab-ba.com.pl/page.php?id=68

Адна з вядомых аўтараў падручнікаў па беларускай мове ў Польшчы — Тамара Русачык. Пад яе аўтарствам выходзілі падручнікі «Васількі» (1989), «Зараначка» (1996, http://kamunikat.org/kataloheedc.html?pub_start=1100&pubid=50616). 

Наконт другой часткі пытання.

На беларускай мове існуе «Кароткая граматыка польскай мовы» (http://prastora.by/knihi/barsceuski-liavon-karotkaia-hramatyka-polskaj-movy) і «Беларуска-польскі размоўнік-даведнік» (http://prastora.by/knihi/barsceuski-liavon-bielaruska-polski-razmounik-daviednik) Лявона Баршчэўскага, а таксама «Беларуска-польскі размоўнік» Анатоля Клышкі (http://kamunikat.org/usie_knihi.html?pubid=15495). Яшчэ мы б раілі пашукаць вучэбны дапаможнік «Польская мова» («Беларуская Энцыклапедыя», 2000). На жаль, наколькі нам вядома, гэтых выданняў пакуль што няма ў адкрытым доступе.

У 1996 годзе ў Варшаве выйшаў «Польска-беларускі, беларуска-польскі слоўнік». У 2000-м — «Беларуска-польскі фразеалагічны слоўнік» (https://fbc.pionier.net.pl/details/nnwZz1r). У 2012 годзе свет пабачыў «Беларуска-польскі слоўнік» (http://kamunikat.org/usie_knihi?pub_start=1620&pubid=44128&lang=EN). Іх таксама няма ў інтэрнэце. 

У адкрытым доступе ёсць самы актуальны на цяперашні момант акадэмічны «Польска-беларускі слоўнік» («Беларуская Энцыклапедыя», 2004) і «Слоўнік для дзяцей беларуска-польскі, польска-беларускі». Магчыма, вам таксама будзе цікавы «Падручны беларуска-польскі слоўнік» Баляслава Друцкага-Падбярэскага 1929 года. Прымацоўваем усе гэтыя даведнікі файламі.

Пытаўся [id379493947|Ян Гацук].
==================================
Вітаю пачэснае спадарства! Як слушна скланяць прозвішча на -оня/-еня? Ці можна сказаць так: «Наступным днём Лёля дала Самусеню гарбуза»?

***

Вітаем!

Так, у вашым прыкладзе ўсё правільна.

Падрабязнае правіла чытайце ў «Даведніку па літаратурнай праўцы» Пятра Жаўняровіча (гл. прымацаваныя відарысы са стар. 278–280, далей па тэксце аўтар гаворыць пра тое, што такія прозвішчы варта скланяць і тады, калі яны адносяцца да асоб жаночага полу).

Пыталася [id302555947|Анна Гончарова].
==================================
Вітаю Вас!
Адкажыце, калі ласка, як правільна:
хатняя гульня ці дамашняя гульня (маецца на ўвазе гульня каманды на сваім полі, а не на выездзе)?
І наогул, патлумачце выпадкі, калі трэба ўжываць прыметнік «хатні», а калі «дамашні»?
Дзякую!

***

Вітаем!

У гэтым выпадку трэба ўжываць слова «дамашні». Тут мы маем справу з тэрмінам, звязаным з паняццем «дома» (г. зн. 'не ў гасцях').

Прыметнік «хатні» ўжываецца тады, калі гаворка ідзе пра дом, хату як будынак.

Глядзіце таксама значэнні гэтых слоў у тлумачальным слоўніку:

дамашні — https://www.skarnik.by/tsbm/19298

хатні — https://www.skarnik.by/tsbm/90458

Пытаўся [id238682637|Вадзім Мохаў].
==================================
Спампоўваем!)
==================================
Статут ААН упершыню выдадзены па-беларуску

https://budzma.by/news/statut-aan-pa-bielarusku.html
==================================
Добры дзень! Цікавіць пытанне аб транслітарацыі з рускай на беларускую слоў, у якіх ёсць мяккія -д і -т. Напрыклад, як транслітараваць прозвішча «Стечкин» — Сцечкін / Стэчкін? Альбо слова «мандибула» — мандзібула / мандыбула? Буду ўдзячная, калі прыведзяце самое правіла альбо дасцё спасылку на пэўную крыніцу. 
Загадзя дзякуй!

***

Вітаем!

Ваша пытанне сапраўды добрае і актуальнае.

Па-першае, трэба адзначыць, што тое, пра што вы пытаецеся, не зусім правільна называць транслітарацыяй, бо транслітарацыя — палітарная перадача слоў, запісаных пэўным алфавітам, сродкамі другога алфавіта (яна не ўлічвае вымаўленне). У выпадках, якія вы згадваеце, правільней гаварыць пра перадачу на пісьме слоў адной мовы сродкамі другой мовы згодна з правапісам апошняй. 

Часткова ў такіх выпадках могуць дапамагчы правілы арфаграфіі і пунктуцыі. Вось параграф, які вам патрэбны: http://libelli.narod.ru/misc/rules.htm#_Toc204867434

Калі вам вядома, што прозвішча рускае і што яно вымаўляецца з мяккім т, то ў беларускай заўсёды пішацца ц (тое самае датычыцца і д' — дз').

Як відаць з правілаў, часта трэба звяртацца да аўтарытэтных даведнікаў. Адным з асноўных лічыцца «Беларуская энцыклапедыя». Далучаем да адказу відарысы з яе, на якіх паказаны патрэбныя вам напісанні.

Аднак ва ўласна моўным тэрміналагічным зборы «Биологическая терминология и номенклатура» (1993) знаходзім напісанне «мандыбула» (гл. трэці відарыс). Мы схільныя аддаць перавагу яму.

Пыталася [id63354488|Ганна Снежань].
==================================
Убачыў у аднаго чалавека сцвярджэнне, што Асьвенцым трэба пісаць праз «і» — Асьвенцім... Дык што скажуць слоўнікі? Дзякую вам за дапамогу.

***

Вітаем!

Так, гэта слова сапраўды пішацца праз і: Асвенцім. Далучаем відарыс з «Беларускай энцыклапедыі».

Гэта слова паходзіць з польскага Oświęcim, дзе маем мяккі c. Таму і ў беларускай мове павінна захоўвацца спалучэнне -ці-. 

Падрабязней гэтае пытанне разгледжана тут: https://by-mova.livejournal.com/1199661.html

Пытаўся [id41417353|Валерий Хотеев].
==================================
Падкажыце, калі ласка, які адпаведнік рускаму слову «останки» правільны. У слоўніку на сайце skarnik.by можна знайсці слова «рэшткі», але ў сеціве я таксама сустракаў слова «парэшткі». Якому варыянту лепей аддаць перавагу?

***

Вітаем!

Калі гаворка ідзе пра цела нябожчыка, то асноўныя варыянты на сёння — словы «астанкі» і «парэшткі». Другое слова пачало фіксавацца акадэмічнымі слоўнікамі параўнальна нядаўна. На цяперашні момант яно ёсць у «Русско-белорусском словаре» (10-е выданне, 2012). Слова «астанкі» мае больш працяглую гісторыю ў нашай літаратурнай мове, яго можна знайсці ў тэкстах вельмі аўтарытэтных аўтараў. Але назоўнік «парэшткі» набывае сёння ўсё большую папулярнасць.

Пытаўся [id22355317|Андрей Кириенко].
==================================
Вітаю.
Патлумачце, калі ласка, слова «па-адным» можна выкарыстоўваць да разнаполых асоб? І ці праз злучок яно пішацца? 
«Жанчына і мужчына засталіся па-адным», «Чарга была вялікая - заходзілі па-адным».
З «удвух-удзвюх-удваіх» разабралася, але лічэбнікаў — не пералічыць. 
Можаце пра лічэбнік «адзін» падрабязней расказаць?🙂

***

Вітаем!

«Па адным» пішацца ў два словы (https://www.skarnik.by/rusbel/68264). Так, гэты зварот можа выкарыстоўвацца да разнаполых асоб:

► Ім [Міхалку і Зосі] было праціўна быць блізка разам. Тую работу, якая вымагала гэтай блізасці, яны стараліся як мага хутчэй скончыць, збыць з рук. Так яны малацілі ў два цапы, так ссыпалі ў пограб бульбу. Калі малацілі, то першы пасад збілі абы-як. Пасля заўважылі, што ў каласах асталося шмат зерня. Праклінаючы ў думках увесь свет, яны перабілі салому нанава. Нарэшце пачалі рабіць работу па адным. Так было ім лягчэй (Кузьма Чорны. «Трэцяе пакаленне»).

► — Чаго ж вы стаіце, местачкоўцы? Ратуйце свае галовы! 
— Чуем! — пачуў Пархвен голас ужо дзесьці з агародаў. Ён скоса азірнуўся і бачыў, як людзі па адным мільгацелі ўжо за мястэчкам (Кузьма Чорны. «Вялікае сэрца»).

Але калі мы гаворым пра двух чалавек рознага полу, то «па адным» ужываецца радзей. Звычайна выкарыстоўваецца прыслоўе «паасобку»:

► — Не сумуй, — сказала раптам Аленка [мужу]. — Выпраўляйся! 
— А як ты? 
— Буду чакаць. Мы з табой і паасобку неразлучныя (Кастусь Тарасаў. «Пагоня на Грунвальд»).

Сучасны «Русско-белорусский словарь» перакладае «поодиночке» толькі як «па адным» або «па адной». Але, на нашу думку, гэта не зусім правільна адлюстроўвае карціну, якая ёсць у сучаснай беларускай літаратурнай мове. Больш дакладны ў гэтым выпадку «Расійска-беларускі слоўнік» 1928 года, у якім чытаем:

Поодиночке — па адны́м, паасобна, паасобку. 

Прапануем цікавую інфармацыю з гісторыі лічэбніка «адзін» (відарысы з «Гістарычнай граматыкі беларускай мовы» Ф. Янкоўскага, выданне 2-е, 1983, стар. 173–174).

Пыталася [id38229921|Іра Снапкова].
==================================
НЕПЯРЭ́ЛІЎКІ (niepiareliŭki)
(назоўнік)
⠀
Размоўнае слова: кепскія справы; нявыкрутка.
⠀
🔸— Падмацуемся... і пададзімся адсюль далей, — так раіў сябрам Клышэўскі. — На вясну вернемся, а пакуль непярэліўкі, пойдзем у лясы, туды, пад Клайпеду. (Броўка).
Дзед шапнуў унуку:
🔸— Бяжы, ратуй свайго дружбака! Відаць, у яго нейкія непярэліўкі. (Рылько).
==================================
Добры вечар! Падкажыце, калі ласка, як перанесці слова Дар’я, пад’езд і якія варыянты існуюць?

***

Вітаем!

Да-р'я, пад'-езд. Гэтыя два словы могуць пераносіцца толькі так.

Падрабязныя правілы пераносу чытайце тут:

http://libelli.narod.ru/misc/rules.htm#_Toc204867468

Пыталася [id61917155|Анна Пудакевич].
==================================
[club55534259|BY CRY] - Нашто. 
 
Prod: [club19250658|MDMA Label] 
Запись: [club102595619|ГАЛАПАГОС studio] . 
Mix: [id12983645|Илья Дмуха] , [club136697863|DI ProMixMaster.]
==================================
У моўнай рубрыцы новага нумара:

► Іўчанкаў Віктар. Беларускі правапіс у вымярэнні часу 
 
► Іўчанкаў Віктар. Правапіс літары о: пра што сведчыць частотнасць графемы 
 
► Слівец Вольга. Загаловак як галоўны кампанент анамастычнай прасторы мастацкага тэксту 
 
► Зайцаў Максім. Эматыконы ў кантэнце сацыяльнай сеткі Instagram: На прыкладзе каналаў Белтэлерадыёкампаніі 
 
► Каўрус Алесь. Напісанае перачытваецца, пачутае згадваецца: Лінгвааповеды 
 
► Ляшчынская Вольга. Беларусы і рускія ў слоўнікавым люстэрку параўнанняў 
 
► Садоўская Анжаліка, Садоўская Ганна. Вяселле і шлюб у моўнай карціне свету беларусаў і італьянцаў 
 
► Макарэвіч Аляксандр. Брандмайстар: З гісторыі слоў
==================================
Чытайце ў чэрвеньскім нумары часопіса "Роднае слова":
∙ Матэрыялы да юбілеяў Кузьмы Чорнага, Петруся Броўкі, Васіля Зуёнка,
Аляксея Дударава 
Літаратурна-крытычныя артыкулы і метадычныя распрацоўкі 
∙ Віктар Іўчанкаў 
Беларускі правапіс у вымярэнні часу 
∙ Рыхтуемся да алімпіяды 
Комплексная работа па беларускай мове і літаратуры. Х клас
==================================
ПРЭМ'ЕРА! НОВЫ альбомчык! 
Любыя сябры, дзякуй што яшчэ з намі! Dream-band "Агатка" натхніўся вясною і крыху змяніў свой выгляд🙃 Адна вакалістачка "вырасла з пялюшак" і мы запісалі новы альбомчык на вершы Андрэя Хадановіча. 
 
Зычым усім здароўя і добрага настрою!🤗❤🤗
==================================
Навошта прадпрымальніку бізнес-адукацыя?

Не, мы не зацягваем цябе на чарговы трэнінг, а прапануем далучыцца да дэбатаў, дзе абмяркуем карысць бізнес-адукацыі. Удзел у дэбатах дапаможа прыгожа выказваць свае думкі, каб адстаяць сваю пазіцыю перад сябрамі і блізкімі.

Рэгіструйся на сайце dyskut.org.

⏰ 5 чэрвеня, пачатак у 20:00.
📍 Онлайн-пляцоўка Zoom.
==================================
Панове, мы гэта зрабілі! Насалоджвайцеся першым эпізодам пра важанят!

https://www.youtube.com/watch?v=hFEacktCkLU
==================================
Калі ласка, растлумачце значэнне слова звыраднелы. Дзякуй. 
(Першы скрын — з кнігі У. Калесніка, другі — з тлумачальнага слоўніка.) 
 
*** 
 
Вітаем! 

Гэта слова — сінонім літаратурных слоў «выраджэнцкі», «дэгенератыўны», «звыродны» (апошняе фіксуецца толькі ў «Русско-белорусском словаре» https://www.skarnik.by/rusbel/13249). У акадэмічных слоўніках беларускай мовы яно не фіксуецца. Аднак у беларускіх тэкстах час ад часу сустракаецца: 
 
► Ён [асаднік] насаджвае нам панскую культуру, каб парабіць з нас пакорных, звыраднелых нявольнікаў (Леапольд Родзевіч. Асаднік). 
 
► Дацвіталі рознакаляровыя махровыя гваздзікі, а таксама мацыёлы.. ружавыя кусты яшчэ давалі — трэці раз за гэтае лета — бутоны і ружы, але ўжо здрабнелыя, рэдкія, быццам бы звыраднелыя (Аляксандар Купрын. Гранатавы бранзалет (пераклад Льва Салаўя)). 
 
► У атрутнай атмасферы канфліктавання паміж веравызнаннямі, паглыбленага антыкаталіцкай накіраванасцю казацка-сялянскай рэвалюцыі пад кіраўніцтвам гетмана Багдана Хмяльніцкага, Сімяон Полацкі быў сапхнуты ў лагер ворагаў усё больш звыраднелай федэрацыі і ўбачыў абаронцу ў Маскве (Сакрат Яновіч. Пад знакамі Арла і Пагоні).

У старых слоўніках беларускай мовы можна было знайсці аднакаранёвы назоўнік «звырадзень» 'вырадак' (гл. «Беларуска-расійскі слоўнік» М. Байкова і С. Некрашэвіча (https://vk.com/away.php?utf=1&to=http%3A%2F%2Fwww.slounik.org%2Fsearch%3Fdict%3Dbn%26search%3D%25D0%25B7%25D0%25B2%25D1%258B%25D1%2580%25D0%25B0%25D0%25B4%25D0%25B7%25D0%25B5%25D0%25BD%25D1%258C%26x%3D13%26y%3D5), а таксама «Расейска-беларускі слоўнік» А. Ярушэвіча). У народнай мове зафіксаваны варыянт «звы́рыдык» (гл. відарыс з «Краёвага слоўніка ўсходняй Магілёўшчыны» Я. Бялькевіча).

Пытаўся [id529627069|Антон Адамовіч].
==================================
Добры дзень. Падкажыце, калі ласка, што пачытаць з сучаснага (паэзія, проза, драматургія). Глянула ў падручнік па беларускай літаратуры для 11 класа, але ён выдаваўся ў 2007 годзе. Вось я і падумала, мабыць, ёсць у нашай літаратуры новыя імёны. Дзякуй.

***

Вітаем!

Адразу хочам зазначыць, што мы спецыялізуемся на моўных пытаннях. Наконт пытанняў пра літаратуру раім звяртацца ў спецыялізаваныя суполкі.

Але ў выглядзе выключэння сцісла адкажам на ваша пытанне.

Сёння ў беларускай літаратуры, безумоўна, ёсць новыя імёны. Сярод вядомых празаікаў — Альгерд Бахарэвіч, Віктар Марціновіч, Андрусь Горват, Валер Гапееў і інш.; сярод паэтаў — Наста Кудасава, Марыя Мартысевіч, Уладзь Лянкевіч, Таццяна Нядбай, Антон Францішак Брыль і інш.

Што да драматургіі, то тут мы з розных прычын маем цяжкасці з тым, каб параіць вам нешта для чытання. Пераважна гэта звязана з тым, што арыгінальныя спектаклі ў нас могуць ставіцца паводле тэкстаў, якія не выходзяць асобнымі выданнямі (напрыклад, спектаклі Рэспубліканскага тэатра беларускай драматургіі, створаныя Святланай Навуменкай).

Зазначым таксама, што ў моўным плане вельмі рэдка можна арыентавацца на сучасных аўтараў. Да іх мовы трэба заўжды падыходзіць вельмі крытычна. 

Пыталася [id118420989|Анна Анина].
==================================
Вітаю! 

Падкажыце, калі ласка, як слушна пісаць слова: «шоумен»/«шоўмен»/«шоўмэн»/«шоумэн»?
І на падставе якой літаратуры, слоўнікаў можна зрабіць гэты выбар?

Дзякуй!

***

Вітаем!

Паводле асноўнага арфаграфічнага слоўніка — «Слоўніка беларускай мовы» 2012 года (https://vk.com/away.php?utf=1&to=http%3A%2F%2Fwww.slounik.org%2Fsearch%3Fdict%3Dsbm%26search%3D%25D1%2588%25D0%25BE%25D1%259E%25D0%25BC%25D0%25B5%25D0%25BD%26x%3D48%26y%3D14), — гэты назоўнік пішацца так: шоўмен.

Пыталася [id157091045|Аляксандра Піліповіч-Сушчыц].
==================================
Спасылка на паблік "Мова Нанова ў Кракаве"
==================================
Добры дзень.
Ананімна, калі ласка. Ёсць 2 пытанні:
1) Як будзе па-беларуску «послевкусие»?
2) Якія правілы напісання галосных у назоўніках у родным склоне? Як адрозніць выпадкі, калі родны склон супадае з давальным (напрыклад, у слове «снег» будзе «снегу» і там, і там), ад тых, дзе не супадае (напрыклад, «кот»)?
Загадзя дзякуй вялікі!

***

Вітаем!

1. На гэта пытанне мы адказвалі раней тут: https://vk.com/adkazy?w=wall-71024062_7024

Аднак з таго адказу прайшло нямала часу, і ў інтэрнэце з'явіліся ўрыўкі «Слоўніка для кухні» Аляксандра Прышывалкі (рэдактар Юры Пацюпа). У гэтым слоўніку пададзена слова «посмак» (https://budzma.by/news/slounik-dlia-kuhni-litara-p.html?sphrase_id=147548), якое мы і раім выкарыстоўваць замест тых трох варыянтаў, якія мы рэкамендавалі ў канцы нашага старога адказу. 

2. На гэта пытанне мы адказвалі тут: https://vk.com/adkazy?w=wall-71024062_7937 і тут: https://vk.com/adkazy?w=wall-71024062_3570
==================================
Вітаю!
Калі ласка, дайце рады з перакладам «бронешлем», «бронезабрало», «бронепластина». «Браняшлем», але «бронезабрала»?..
 Не магу знайсці правіла, была б удзячна, калі б вы яго тут прывялі. Дзякуй!

***

Вітаем!

Так, у гэтым выпадку трэба карыстацца агульным правілам. Гэта значыць, калі націск падае на першы склад другой часткі, то пішам браня-: браняшлем (як бранячасць, бранябойны, бранявежа і г. д.); калі на любы, акрамя першага, то пішам броне-: бронезабрала, бронепласціна (як бронеаўтамабіль, бронекамізэлька, бронецягнік і г. д.). 

Пыталася [id63354488|Ганна Снежань].
==================================
вітаю, падкажыце, калі ласка, як у беларускай мове адбываецца становішча са словамі з некалькімі 'о' ў складзе; на маё меркаванне, нешта такое было, праходзілі ў школе, калі два карані ці што, але я забыў, а звестак нідзе не знайшоў зараз. напрыклад: пачатак стосаракавога хода, што рабіць з націскам, ці іх два, ці першае 'о' ў 'а' пераходзіць, 
мая ўдзячнасць загадзя!

***

Вітаем!

Прыведзены вамі прыклад — парадкавы лічэбнік, ён павінен пісацца асобна: сто саракавы. 

Прыметнікі, якія пішуцца разам, маюць першую частку ста-: стапрацэнтны, статысячны (параўн.: трохгаловы, пяціразовы).

Увогуле кажучы, правіла напісання а, о і э ў складаных словах — адно з самых няпростых і спрэчных. Пазнаёміцца з ім падрабязней можна тут: http://libelli.narod.ru/misc/rules.htm#_Toc204867426

Дарэчы, калі слова «ход» ужыта ў вас у значэнні 'чарговае выступленне гульца (у шахматах, шашках і іншых настольных гульнях)', то яно мусіць мець канчатак -у: «сто саракавога ходу».

Пытаўся [id135986970|Глеб Масюк].
==================================
Добрый день. Помогите перевести на бел. язык: слесарь по ремонту автомобилей первого разряда.
Спасибо.

***

Вітаем!

Слесар па рамонце аўтамабіляў першага разраду.

https://www.skarnik.by/rusbel/87603
https://www.skarnik.by/tsbm/78003

Пыталася [id118420989|Анна Бурлакова].
==================================
Новы артыкул Віталя Станішэўскага пра стаўленне да беларускай мовы яе карыстальнікаў.

https://novychas.by/hramadstva/belaruskaja-mova-lost-in-translation
==================================
Добры дзень!

Дапамажыце, калі ласка, перакласці выразы: «облачное хранилище», «облако», а таксама «отснять сюжет».
Магчыма, ёсць альтэрнатыўныя вырыянты гэтых выразаў па-беларуску?

***

Вітаем!

Правільны пераклад: воблачнае сховішча, воблака, зняць сюжэт.

Зазначым, што назоўнік ад слова «зняць» трэба ўжываць у адзіночным ліку: здымка сюжэта, здымка фільма. Слова «адзняць» у беларускай мове няма.

Пыталася [id260139300|Эдита Бранцевич].
==================================
Актуальны праект для дзяцей на беларускай мове! 🥳📺
Ютуб-канал «Гаварун — мультфільмы па-беларуску» — гэта: 
- лёгкі і свабодны доступ у патрэбны час; 
- старанна адабраны матэрыял без рэкламы; 
- ужо цяпер 90 серый з 5 мультсерыялаў – больш за 15 гадзін; 
- прафесійныя пераклад і агучванне; 
Рыхтуюцца новыя мультсерыялы: «Пэтсан і Фіндус», «Рабакар Полі. Дарожная бяспека», «Паравозік Томас і сябры», «Паляўнічыя на цмокаў (Dragon Hunters)», «Маленькае каралеўства Бэна і Холі» і многія іншыя. 
Падтрымайце праект праз краўдфандынг!
==================================
Добрае раніцы!

Падкажыце, калі ласка, як слушна перакласьці на беларускую «велодорожка»?

***

Вітаем!

«Веладарожка». Апошнім часам таксама ўжываецца варыянт «роварная дарожка».

Тут хочам адзначыць, што не варта ў гэтай сітуацыі кіравацца ўяўнай адсутнасцю слова «веласіпед». Гэта слова трапіла ў літаратурную мову раней за «ровар» (было яшчэ ў «Расійска-беларускім слоўніку» 1928 года) і мае поўнае права на існаванне.

Пыталася [id173143500|Ганна Скалабан].
==================================
Пашкуматаць газету i паставiць яе стаỹбурком?

***

Вітаем!

Даруйце, але нам незразумела, у чым заключаецца ваша пытанне.

Пытаўся [id17119502|Юра Клименка].
==================================
Добры дзень. Дапамажыце разабраць слова «награвацца» па саставе.

***

Вітаем!

Пытанні разбору слоў па складзе (у цяперашняй школьнай тэрміналогіі ўжываецца менавіта слова «склад») разглядаюцца ў падручніку за 10 клас у параграфах 23–26 (прымацоўваем файлам).

Калі ў вас будуць патрэба і жаданне, можна патрэніравацца на канкрэтных прыкладах у каментарыях.

Пытаўся [id377794284|Денис Белоцкий].
==================================
Новы выдатны артыкул Юрыя Пацюпы.

https://gazeta.arche.by/article/390.html
==================================
На смартфонах Xiaomi паявіўся беларускамоўны інтэрфейс ужо як 2 гады.
==================================
Добры дзень!

Падкажыце, калі ласка, які варыянт адпавядае беларускай літаратурнай норме: са дня ці з дня / выпісаны са стацыянара ці з стацыянара?

Дзякуй!

***

Вітаем!

Прыназоўнік «са» ўжываецца перад словамі, якія пачынаюцца са збегу зычных, дзе першымі з'яўляюцца «с», «з», «ж», «ш», «м» (ТСБМ: https://www.skarnik.by/tsbm/73912, РБС: https://www.skarnik.by/rusbel/83097).

Такім чынам, правільна: «з дня», «са стацыянара».

Пыталася [id157091045|Аляксандра Піліповіч-Сушчыц]
==================================
Вітаю. Падкажыце, ці існуе слова «жывём» (праз ё) у беларускай мове. Дзякуй.

***

Вітаем!

Так, безумоўна, такая форма ёсць у беларускай мове.

Калі мы расказваем пра нейкія падзеі і выкарыстоўваем дзеяслоў у абвесным ладзе (а не загадным), то правільнай формай будзе ТОЛЬКІ «жывём». Памылкаю будзе сказаць «мы жывем у інтэрнаце», «вось так і жывем» і г. д.

Больш падрабязна пра такія выпадкі чытайце ў нашых старых адказах тут: https://vk.com/wall-71024062?q=жывём&w=wall-71024062_1031%2Fall і тут: https://vk.com/adkazy?w=wall-71024062_4981.

Пытаўся [id428339917|Гойко Митич].
==================================
Добрага дня. Даўно цікавіць, як правільна пісаць назву ракі і вадасховішча Магілёўскай вобласці: Рудзея або Рудэя? Я больш у інтэрнэце сустракаю варыянт Рудзея, але на месцы там ўбачыў знак з надпісам Рудэя. Хаця і да нашых тапонімаў даверу няма. Можа, дапаможаце разабрацца.

***

Вітаем!

Асноўныя даведнікі («Блакітная кніга Беларусі», «Беларуская энцыклапедыя») падаюць назву і ракі і вадасховішча як «Рудзея» (гл., напрыклад, прымацаваны артыкул пра раку з «Блакітнай кнігі Беларусі»). Таму мы раім лічыць правільным такое напісанне.

Пытаўся [id90294174|Максім Крапiўка].
==================================
Віншуем!
==================================
Сёння, 18 мая, спаўняецца 85 гадоў вядомаму беларускаму мовазнаўцу Алесю Каўрусу. “Абсяг дзейнасці А. Каўруса – найперш мова мастацкай літаратуры і сродкаў масавай інфармацыі, беларуская тэрміналогія, культура мовы, стылістыка. Пра гэта яскрава сведчаць назвы ягоных кніг, напісаных дбайна, старанна... А яшчэ – адшчадна, з душою, з непадкупнай шчырасцю” (В. Рагаўцоў).

Зычым юбіляру добрага здароўя і плёну ў працы!
==================================
Добры дзень!
Падкажыце, калі ласка, ці існуе спіс топ-100 ці топ-1000 слоў беларускай мовы, якія выкарыстоўваюцца часцей за ўсё? Калі так, то дзе яго можна знайсці?
Вялікі дзякуй!

***

Вітаем!

Вам трэба шукаць частотныя слоўнікі беларускай мовы. Напрыклад, «Частотны слоўнік беларускай мовы» (Н. Мажэйка, Мінск, 2006).

Пыталася [id138911595|Вікторыя Дацэнка].
==================================
Вітаю.

Скажыце, калі ласка, як будзе больш слушна: прычынна-выніковыя сувязі ці прычынна-следчыя сувязі? Заўжды лічыў верным першы варыянт, але нядаўна сустрэў другі і нешта прызадумаўся. 

Дзякуй!

***

Вітаем!

Правільна — толькі «прычынна-выніковыя сувязі» (https://www.skarnik.by/rusbel/73372).

Слова «следства» ў беларускай мове звязана выключна з устанаўленнем абставін злачынства адпаведнымі органамі.

Пытаўся [id22732175|Мікалай Асмалоўскі].
==================================
Вітаю! Падкажыце, ці слушна ўжываць гэты выраз? Адзіная спасылка на публікацыю «Свабоды» выглядае сумніўна 😃
Дзякую зараней.

***

Вітаем!

Гэты выраз падае адзіны слоўнік з агульнадаступных — «Малы руска-беларускі слоўнік прыказак, прымавак і фразем». На жаль, гэты даведнік складзены на нізкім навуковым узроўні (пра гэта чытайце тут: https://vk.com/adkazy?w=wall-71024062_10323), а іншыя сведчанні існавання такога выразу нам не вядомыя. Таму мы б не раілі яго ўжываць.

Пытаўся [id85389804|Роман Елдинский].
==================================
Скажыце, калі ласка, адкуль пайшло вайсковае слова 'рубон', якое ў слоўніку вайсковай лексікі падаецца як адпаведнік рускага 'ўра'?
Дзякуй.

***

Вітаем!

Рубон — адна са старажытных назваў ракі Заходняя Дзвіна. Але вельмі сумнеўна, што гэта слова некалі выкарыстоўвался ў значэнні 'ўра' (дарэчы, гэта апошняе слова не рускае па паходжанні). Гісторык Генадзь Сагановіч, напрыклад, сцвярджаў, што існаванне такога клічу — гэта фантазія рамантыкаў-адраджэнцаў, не пацверджаная дакументальна (https://euroradio.fm/kali-belaruskiya-saldaty-pachali-razmaulyac-pa-belarusku).

Пытаўся [id452812651|Уладзіслаў Тарановіч].
==================================
Чытайце ў моўнай рубрыцы новага нумара «Роднага слова»:

► Шахоўская Святлана. З прапіскай у родным слове: Да юбілею Алеся Каўруса
 
► Каўрус Алесь. Ідучы з мовай: новыя заўважанні 
 
► Солахаў Аляксей. Эмансіпацыя як спосаб словаўтварэння 
 
► Паўлавец Дзмітрый. Помнік, які не з'есць іржа часу: Да 150-годдзя «Слоўніка…» Івана Насовіча 
 
► Дзятко Дзмітрый. Беларуская лінгвістычная тэрмінаграфія першай паловы ХХ ст. 
 
► Бабіч Юрый. «Не брэндам адзіным»: Алюзія ў загалоўках сучасных беларускіх СМІ 
 
► Нямковіч Ніна. Ядвігін Ш. — перакладчык
==================================
Чытайце ў майскім нумары часопіса "Роднае слова":
∙ Матэрыялы да 120-годдзя Уладзіміра Жылкі 
∙ Алесь Каўрус 
Ідучы з мовай: новыя заўважанні 
∙ Вераніка Ярмалінская 
Стэфанія Станюта – легенда Купалаўскага тэатра 
∙ Артыкулы і метадычныя распрацоўкі да 75-годдзя Перамогі
==================================
Прэм'ера!😃 
EP «МАДУЛЯЦЫЯ» ад гурта [club50490349|PAULINN] 🔥 
Слухайце на ўсіх музычных анлайн-пляцоўках 🎧
==================================
Вітаю, як вам вядома, гульня Minecraft ўжо даўно мае падтрымку беларускай мовы, аднак, час ад часу якасць перакладу з'яўляецца пасрэднай, а колькасць актыўных перакладчыкаў зніжаецца.
Так з мэтай выпраўлення гэтых праблемаў, была створана дадзеная суполка. Тут Вы можаце, выкарыстоўваючы зручныя вам метады, паўплываць на якасць перакладу. 
Як гэта зрабіць? Ужо зараз, Вы можаце выказаць сваё меркаванне аб якасці і праблемах у перакладзе, выкарыстоўваючы створанае для гэтага абмеркаванне. Канешне зразумела, Вы таксама можаце кантактаваць з перакладчыкамі і карэктарамі, а ў будучыні і далучыцца да іх..
Будзьма беларусамі! Зробім Minecraft больш зручным для беларускіх гульцоў разам!

Абмеркаванне перакладу
https://vk.com/topic-194938616_40325210
Старонка перакладу гульні 
https://crowdin.com/project/minecraft/be#
==================================
Вітаю!
Маю да Вас наступнае пытанне. 
Ці існуе ў беларускай мове штампавы выраз у перакладзе з ангельскай soft and hard skills? У расейскай мове гэта «гибкие и жёсткие навыки». Ці ёсць пэўны адпаведнік у карпаратыўнай лексіцы ў беларускай?
Загадзя дзякую!

***

Вітаем!

Не, наколькі нам вядома, такога тэрміна ў нейкай адной форме пакуль што не склалася. Таму вам давядзецца самастойна перакладаць гэты тэрмін. Сярод магчымых варыянтаў тут — прафесійныя навыкі і камунікатыўныя, цвёрдыя і гнуткія. Але ў гэтых варыянтаў досыць мінусаў, таму лічыць іх аптымальнымі наўрад ці можна.

Пытаўся [id238682637|Вадзім Мохаў].
==================================
Дабрыдзень. Нядаўна пачаў знаёмства з кнігаю Ю. Качука «Моц смаку». І знайшоў там некалькі цікавых словаў, значэнне якіх я не ведаю. Разумею, что гэта нешта ядомае, але што дакладна? «Цэд», «любівая» (свініна), «здор», (свініна) «пад лютам» — мне сорамна, але такія словы я пабачыў упершыню ў жыцці. Дзякуй.

***

Вітаем!

Адразу хочам зазначыць, што вам ні ў якім разе не павінна быць у такой сітуацыі сорамна. Многія аўтары сёння ўжываюць рэдкія дыялектызмы і іншыя малапашыраныя віды слоў, якія не павінны ведаць шараговыя чытачы. На нашу думку, выкарыстоўваючы такія словы ў тэксце, аўтар мусіць даваць у кнізе тлумачэнне наконт таго, што яны абазначаюць.

Здор — нутраное свіное сала (https://www.skarnik.by/tsbm/27730).

Любівы — у дачыненні да свініны гэта слова можа абазначаць або мяса без сала, паляндвіцу (гл., напрыклад, «Слоўнік беларускіх гаворак паўночна-заходняй Беларусі і яе пагранічча», т. 2, стар. 701), або сала з праслойкамі мяса (гл. карту 340 (https://res.cloudinary.com/philology/image/upload/labng/4-340.pdf) і каментарыі да яе ў 4-м томе «Лексічнага атласа беларускіх народных гаворак»).

Цэд — працэджаны раствор аўсянай мукі, з якога вараць кісель (https://www.skarnik.by/tsbm/91966).

Пад лютам — гаворка пра цеста, якім замазваюць накрыўку, каб з пасудзіны не выходзіла паветра. Паходзіць гэты выраз, наколькі можам меркаваць, з польскага lut 'прыпой' (https://www.wsjp.pl/index.php?id_hasla=64629&ind=0&w_szukaj=lut). Маецца на ўвазе, што накрыўка нібыта «запайваецца» цестам. Ілюстрацыю, з якой добра відаць гэта значэнне, можна знасці ў іншым тэксце таго самага аўтара ў газеце «Ніва» (№ 1, 2011, гл. прымацаваны відарыс).

І яшчэ раз хочам нагадаць нашым чытачам наступнае. Калі ласка, задаючы пытанні, дасылайце разам са словамі кантэкст, у якім яны вам сустрэліся. Гэта значыць, сказ ці некалькі сказаў, каб мы маглі больш дакладна зразумець, пра што ідзе гаворка. У адваротным выпадку часта бывае немагчыма або амаль немагчыма здагадацца, якое менавіта слова меў на ўвазе запытальнік або што пэўнае слова значыць.

Пытаўся [id7953408|Мікалай Бязручкін].
==================================
Хто ўжо зацаніў пераклады гэтай каманды? Як вам? Давайце пагаворым у каментах пра дапушчаныя хлопцамі і дзяўчатамі памылкі (калі яны ёсць) і пра добрыя перакладчыцкія знаходкі.

Каманда [club191181980|KYKYMBA.BY — Кукумба анімэ і фільмы па-беларуску] зрабіла шматгалосую агучку нясмяротнай камедыі «Хто рана памірае, той болей спачывае». Паглядзець ужо можна па спасылцы:
https://kykymba.by/32-hto-rana-pamirae-toj-bolej-spachyvae.html
==================================
Скажыце, калі ласка, ці прымальныя для беларускай мовы такія словы, ужываныя ў праваслаўным жыцці, як «спасенне», «Спасіцель», «спасіцельны», «благадаць», «благаславенне» і г. д.? Іх я ўзяў з праваслаўнага перакладу Евангелля. Дзякуй.

***

Вітаем!

На жаль, цяпер беларуская рэлігійная тэрміналогія не кантралюецца нейкім адным цэнтрам, установай. Усе канфесіі ўжываюць такія тэрміны, якія лічаць патрэбнымі і прымальнымі. Таму прыведзеныя вамі словы некаторыя прадстаўнікі праваслаўнай канфесіі прызнаюць правільнымі, бо яны лічаць дапушчальным ужыванне царкоўнаславянізмаў у рэлігійных тэкстах. Царкоўнаславянская мова гістарычна ўплывала на беларускую мову ў праваслаўных тэкстах. Адсюль і бяруць карані гэтыя ўяўленні праваслаўных пра сваю тэрміналогію. 

Тут зазначым, што, хоць галіновая тэрміналогія заўжды мае свае асаблівасці, увогуле аднымі з натуральных патрабаванняў да яе можна лічыць дастатковую зразумеласць і адпаведнасць літаратурнай мове. Чым больш зразумелай і звязанай з агульнай мовай будзе тэрміналогія, тым лягчэй яна будзе засвойвацца карыстальнікамі пэўнай мовы.

Зыходзячы з адзначанага вышэй, скажам, што ад стваральнікаў галіновай рэлігійнай тэрміналогіі хацелася б чакаць большага ўзгаднення канкрэтных тэрмінаў з літаратурнай мовай. Бо нельга пагадзіцца з сітуацыяй, калі пэўныя тэрміны сваім значэннем уступаюць у канфлікт з літаратурнымі словамі (напрыклад, благаславіць — благі).

Дарэчы, нядаўна свет пабачыў артыкул Юрыя Пацюпы пра царкоўнаславянізмы ў нашай мове. Прачытаць яго можна тут: https://gazeta.arche.by/article/247.html

Пытаўся [id452812651|Уладзіслаў Тарановіч].
==================================
Падкажыце, калі ласка, транскрыпцыю слова НА СЦЕЖЦЫ. 
Дзякуй)

***

Вітаем!

Транскрыпцыя гэтага слова выглядае так: [с'ц'эсцы]. Паводле стандартаў, прынятых у сучаснай беларускай школе, у падобных выпадках шыпячыя зычныя ж, ш прыпадабняюцца да наступнага свісцячага. Глядзіце, напрыклад, відарыс з падручніка па беларускай мове за 5 клас (частка 2, Г. М. Валочка, В. У. Зелянко, С. В. Мартынкевіч, С. М. Якуба, Мінск, 2019).

Пыталася [id293573574|Марина Коваленко].
==================================
Сёлета спаўняецца 50 гадоў з выхаду рамана Івана Чыгрынава "Плач Перапёлкі". Гэтаму юбілею і прысвечаны артыкул Льва Глушыцкага.
Што ў Івана Чыгрынава значаць ветравічок, смаляна́я (баба), чы́сліннік? Чытайце па спасылцы!
https://gazeta.arche.by/article/379.html
==================================
Всем добрый день. Объясните, пожалуйста, правописание букв Т и Ц в словах. Как я понял, если нужно писать Ь знак, то пишется буква Ц (если читается мягко), а если читается твердо, то пишется Т, как в русском. Правильно ли я понял? Объясните, пожалуйста. Спасибо)

***

Вітаем!

Правілы адлюстравання цекання на пісьме ўключаюць некалькі пунктаў. Таму ў двух словах іх цяжка растлумачыць. Глядзіце, калі ласка, падрабязныя правілы тут: http://libelli.narod.ru/misc/rules.htm#_Toc204867434

Пытаўся [id176004425|Максим Харитонов].
==================================
Гатэль Хазбін з'явіўся на беларускай мове! 
Агучана ўсё з песнямі і ў шматгалосым варыянце, таму такое трэба падтрымаць🙃 
Паглядзець можна вось тут: https://kykymba.by/23-gatjel-hazbin.html
==================================
Музей гісторыі горада Мінска пачаў здымаць відэа. І робяць гэта яго супрацоўнікі на беларускай мове. Малайцы!
==================================
Вітаем! Музей гісторыі горада Мінска пачынае серыю відэагісторый "Шпацыр па горадзе Сонца" ў рамках аднайменнай выстаўкі ў Мастацкай галерэі Міхаіла Савіцкага.
Першая частка прысвечана гісторыі Плошчы Перамогі ў творах вядомых беларускіх мастакоў ХХ стагоддзя: Мая Данцыга, Уладзіміра Стэльмашонка, Паўла Гаўрыленкі, Уладзіміра Басалыгі, Людвіга Асецкага, Ібрагіма Гембіцкага, Івана Пратасені і іншых.
==================================
Вітаю! Падкажыце, ці ёсьць сучасныя (магчыма, пачатку 90-х) слоўнікі ці даведнікі спартовай лексыкі? 

Дзякуй!

***

Вітаем!

Так, такія даведнікі існуюць. Адзін з асноўных на цяперашні момант — «Русско-белорусский словарь по физической культуре и спорту» (Мінск, 2013). Акрамя яго, спартовая тэрміналогія прадстаўлена ў больш старым і менш аб'ёмным «Русско-белорусском словаре спортивных терминов» (Мінск, 1995). З гэтых двух слоўнікаў можам прапанаваць толькі версію другога для праграмы ABBYY Lingvo (два першыя прымацаваныя файлы).

У адкрытым доступе на сёння ёсць «Русско-белоруский словарь спортивной терминологии» і «Руска-беларускі слоўнік спартыўнай тэрміналогіі па спецыяльнасці 03.03 — ''Фізічная культура''» (абодва: Гомель, 1993). Прымацоўваем іх да адказу.

Яшчэ з тых даведнікаў, якія выходзілі на паперы, але якіх, наколькі нам вядома, няма ў адкрытым доступе ў інтэрнэце:

► энцыклапедычны даведнік «Фізкультура і спорт Беларусі» (Мінск, 1982);

► «Руска-беларускі слоўнік асноўных спартыўных тэрмінаў і жэстаў па гандболу» (Брэст, 1994);

► «Руска-беларускі слоўнік спартыўнай лексікі» (Магілёў, 1995);

► «Краткий русско-белорусский словарь терминов по спортивным играм» (Гродна, 1996);

► «Football. Англа-руска-беларускі слоўнік» (Мінск, 2016);

► «Hockey. Англа-руска-беларускі слоўнік» (Мінск, 2016).

Пытаўся [id379493947|Ян Гацук].
==================================
Гэтую гісторыю пра сакрэтны код беларуса расказаў вядомы беларускі прадпрымальнік Ігар Скарынін. Спачатку ён баяўся, што тэма небяспечная і можа выклікаць спрэчкі, але ён памыліўся. Яго гісторыя сабрала тысячы падабаек і сотні пазітыўных каментароў.
 
 Ролік «Сакрэтны код беларуса» — гэта першая праца з серыі будучых відэасюжэтаў пра беларускую годнасць і нашы нацыянальныя сакрэты ды каштоўнасці.
 
 Падрабязней пра грамадскую кампанію «Годна» тут: https://hodna.by/

#hodnaby
==================================
Вітаю.

Які найбольш дакладны адпаведнік музычнаму тэрміну «звукоизвлечение» існуе ў нашай мове? 

Дзякуй!

***

Вітаем!

Гуказдабыванне.

Гэты тэрмін выкарыстоўваецца, напрыклад, у «Беларускай энцыклапедыі» (гл. відарыс з артыкулам «Плектр») і ў падручніку «Хоразнаўства» (2014), выдадзеным Беларускім дзяржаўным універсітэтам культуры і мастацтваў (прымацоўваем файлам).

У «Беларускай энцыклапедыі» таксама можна знайсці зварот «здабываць гук» (гл. вынятку з артыкула «Клавесін»).

Пытаўся [id22732175|Мікалай Асмалоўскі].
==================================
Дзень добры. 

Адкажыце, калі ласка, на наступнае пытаньне. У сучасным перакладзе на беларускую мову сутыкнуўся з напісаньнем «сься» замет «шся» (напр., не займаешся, але займаесься). Кніга перакладзена паводле клясычнага правапісу, але, наколькі ведаю, згодна з гэтым правапісам пішацца «шся» (хоць і вымаўляецца ў мове сься). Як можна патлумачыць варыянт «сься»? Ці ёсьць нейкія правілы, якія даюць магчымаць пісаць такім чынам?

Загадзя дзякую Вам за адказ.

***

Вітаем!

Калі кніга аформлена так званым сучасным класічным (або неакласічным) правапісам, то напісанне «сься» замест «шся» — адзіна правільнае. У зборы правілаў «Беларускі клясычны правапіс» якраз ёсць пункт, паводле якога абавязкова трэба пісаць «сься». Вось ён:

Разьдзел 10. ПРАВАПІС ЗЫЧНЫХ ПЕРАД СУФІКСАЛЬНЫМ І ПOСТФІКСАЛЬНЫМ С

<...>

34. У інфінітыве й формах абвеснага ладу зварoтных дзеяслoваў апошні зычны асновы разам з постфіксам -ся пішуцца ў адпаведнасьці з вымаўленьнем: брацца, мыцца, слухацца, чуцца; бярэсься, мыесься, слухаесься, чуесься; бярэцца, мыецца, слухаецца, чуецца; бяруцца, мыюцца, слухаюцца, чуюцца. 

Пытаўся [id492491092|Міхаіл Чаркасаў].
==================================
Сёння спаўняецца 85 гадоў Анатолю Клышку – пісьменніку, літаратуразнаўцу, перакладчыку, літаратурнаму крытыку, педагогу. Анатоль Канстанцінавіч – аўтар “Буквара”. Скласці добры буквар – гэта нялёгка, бо першакласніку, па сутнасці, за год трэба авалодаць тым, да чаго нашы продкі ішлі тысячагоддзямі. Беларускі буквар вытрымаў 40 выданняў і быў адзначаны залатым медалём Міжнароднай Лейпцыгскай выставы (1977), сярэбраным медалём на ВДНГ СССР, першай прэміяй на конкурсе “Падручнік года” (1999). 
 
У красавіцкім нумары часопіса знаёмцеся з матэрыялам Ірыны Кісель да 85-годдзя з дня нараджэння Анатоля Клышкі і шукайце адгадку на загадку шаноўнага юбіляра: “Зацемку-загадку адгадайце вы: з галавой ніжэйшая, чым без галавы”. 
 
#Клышка #буквар #юбілей #загадка
==================================
Падкажыце, як назваць «заброс» па-беларуску? Калі гэта футбольны тэрмін.
Можа, закідванне? Проста каб не зблытаць з закідам, што мае зусім іншы сэнс у бел. мове.

***

Вітаем!

Калі мы правільна разумеем, вы маеце на ўвазе тэрмін, які па-англійску выглядае як cross (https://en.wikipedia.org/wiki/Cross_(association_football)?fbclid=IwAR2p26UiyiykTgFe8KvPWlVi5P5o5wYsyIydCw3ECPtuk6j01aJAdudu99M). 

Значэнне 'напамінанне, лёгкі папрок' у слова «закід» — другое (https://www.skarnik.by/tsbm/24094). Першае яго значэнне якраз звязана з дзеясловам «закідваць»/«закінуць». А вось першы прыклад ужывання дзеяслова «закінуць» з тлумачальнага слоўніка: закінуць мяч у сетку (https://www.skarnik.by/tsbm/24107).

Такім чынам, няма глыбінных прычын «не дапускаць» слова «закід» у футбольную тэрміналогію. Але адначасова магчымае і ўжыванне для перадачы гэтага сэнсу запазычання «крос», якое часам выкарыстоўваюць каментатары.

Дададзім яшчэ, што сінонімамі тут могуць быць наступныя словы: перадача, навес, прастрэл, удар з краю (у/на цэнтр).

Пытаўся [id135986970|Глеб Масюк].
==================================
Сустракаем новы нумар «Роднага слова»!

У моўнай рубрыцы гэтага нумара:

► Жаўняровіч Пятро. Рэдагаванне: удакладненне дэфініцыі 
 
► Солахаў Аляксей. Плюралізацыя як спосаб словаўтварэння 
 
► Гапоненка Ірына. Сеткавыя псеўданімы ў байнэце 
 
► Буцько Алена. Структурна-семантычная характарыстыка фразеасемантычнага поля “адносіны паміж людзьмі” ў беларускай і французскай мовах 
 
► Каўрус Алесь. На погляд і почут беларускамоўцы: заўважанні 
 
► Шабовіч Мікалай. Харашыць — цямрыць: Аказіянальная лексіка 20–30-х гг. ХХ ст. Працяг
==================================
Чытайце ў красавіцкім нумары часопіса "Роднае слова": 
 
∙ Мікола Трус 
Друкарня Марціна Кухты і яе ўласнік: На подступах да гістарычнай рэканструкцыі 
∙ Аляксей Солахаў 
Плюралізацыя як спосаб словаўтварэння 
∙ Рыхтуемся да алімпіяды 
Комплексная работа па беларускай мове і літаратуры. ІХ клас 
∙ Леанід Бязручка 
Захаваць гістарычную спадчыну: Інтэлектуальная гульня
 
Электронная падпіска на сайце часопіса. Папяровы варыянт – 12,5 р., электронная копія – 5 р., старыя нумары – 3 р. і 1 р.
==================================
«Гістарычны слоўнік беларускай мовы» — адно з найвялікшых багаццяў, якія мы маем.

https://nn.by/?c=ar&i=247186
==================================
Вітаю. Скажыце, ці ёсць які-небудзь юрыдычны слоўнік з рускай мовы на беларускую?

***

Вітаем!

На падобнае пытанне мы адказвалі тут: https://vk.com/adkazy?w=wall-71024062_10491

Пытаўся [id171049476|Игорь Леденцов].
==================================
Вітаю!
Падкажыце, калі ласка, якая розніца існуе паміж словамі «павінен» і «мусіць»?
Загадзя вялікі дзякуй!
Ананімна, калі ласка)

***

Вітаем!

На гэта пытанне мы адказвалі раней тут: https://vk.com/adkazy?w=wall-71024062_10844
==================================
Дабра вам! Чым адрозніваюцца «класічны» правапіс ад «сучаснага неакласічнага»? Загадзя дзякуй!

***

Вітаем!

Рэч у тым, што класічным правапісам першапачаткова называлі той правапіс, якім карысталіся ў беларускай мове да рэформы 1933 года, гэта значыць ад з'яўлення ў 1918 годзе граматыкі Браніслава Тарашкевіча да 1933 года, калі правапіс быў зменены.

У 2005 годзе з'явіўся новы правапіс, які мае ў сабе элементы класічнага, але адначасна адрозніваецца ад яго. Напрыклад, у класічным правапісе Браніслава Тарашкевіча пісалася «бяз зьмены», «бяз літар», а ў сучасным неакласічным 2005 года пішацца «бязь зьмены», «бязь літар». Ёсць і іншыя адрозненні. Скажам, у некаторых выпадках неакласічны правапіс набліжаны (у параўнанні з класічным) да сучаснага афіцыйнага правапісу: у правапісе Тарашкевіча было «хэўра», у БКП-2005 — «хеўра».

Такім чынам, трэба разумець, што ў 2005 годзе быў фактычна створаны новы правапіс, які не тоесны таму, што існаваў у 1918–1933 гадах.

Пытаўся [id563361483|Аляксей Новік].
==================================
Дабрыдзень!
Падкажыце, калі ласка, ці ёсьць якія-небудзь сучасныя руска-беларускія ці беларуска-рускія электронныя слоўнікі, напісаныя паводле клясычнага сучаснага правапісу? 
Загадзя дзякуй за адказ.

***

Вітаем!

Не, няма. Хібо што нехта ствараў свой слоўнік для вузкага кола знаёмых і сяброў.

Пытаўся [id492491092|Mikhail Cherkasov].
==================================
Будзь здаровы як тур! Карысныя выразы пра здароўе.
==================================
📄Як нам рэарганізаваць слоўнік? Пра “адметную” і не вельмі лексіку 
 
У жыцці мовы бывае так, як і ў звычайным жыцці. Часам “не вельмі добрыя” словы ўпісваюцца ў новую сітуацыю, а “зусім добрыя” – не. Піша Сяргей Запрудскі.

https://gazeta.arche.by/article/369.html
==================================
Мікалай Нікіфароўскі (1845–1910) — беларускі этнограф і фалькларыст. У колах мовазнаўцаў гэта чалавек, чыйго імя сорамна не ведаць. Дзякуючы яго працы сёння мы маем вялікую колькасць запісаных узораў беларускай народнай мовы, якім цяпер ужо больш за сто гадоў.

Адна з тых прац Мікалая Якаўлевіча, якія найбольш звязаны з мовазнаўствам, — «Напаўпрыказкі і напаўпрымаўкі, якія ўжываюцца ў Віцебскай Беларусі». Гэты матэрыял пабачыў свет ужо па смерці аўтара. «Напаўпрыказкі...» былі надрукаваны ў «Записках Северо-Западного отдела Императорского Русского географического общества» ў 1910–1913 гадах. У гэтай працы змешчаны 614 выслоўяў рознага роду, якія добра дэманструюць ідыяматыку тагачасных гаворак Віцебшчыны. Прапануем вашай увазе гэты матэрыял.

Дарэчы, нядаўна выйшла перавыданне іншай працы М. Я. Нікіфароўскага — «Нарысы Віцебскай Беларусі». Яго яшчэ можна набыць у крамах: https://akademkniga.by/katalog/kraevedenie/etnografiya/ocherki-vitebskoj-belorussii.html
==================================
Дабрыдзень! 
Адкажыце, калі ласка, на наступнае пытаньне. 
У кнізе Юрася Башлякова «Жывая мова» ёсьць частка, якая прысьвечана перадачы суседняй мяккасьці. Там напісана пра варыянтнасьць перад мяккімі губнымі на канцы асновы (у аргані[з’м’]е / у аргані[зм’]е і г. д.). Адкажыце, калі ласка, паводле клясічнага правапісу, як у такім выпадку пазначаць гэту самую суседнюю мяккасьць? Пісаць «у арганізьме» ці «ў арганізме»? 
Загадзя шчыры дзякуй за адказ і дзякуй за Вашу працу!)

***

Вітаем!

Паводле «Беларускага класічнага правапісу» (2005), трэба пісаць «у арганізьме». Вось пункт правілаў, які гэта рэгулюе:

Разьдзел 8. ПРАВАПІС С, З, Ц, ДЗ ПЕРАД МЯККІМІ ЗЫЧНЫМІ

29. Памякчэньне с, з перад наступнымі мяккімі зычнымі (апроч г (ґ), к, х) перадаецца на пісьме ў межах слова (асыміляцыйнае памякчэньне): сьвет, сьнег, сьпевы, сьфінкс, бясьсьнежны, бундэсьліга, дысьлякацыя, мюсьлі, радасьць, расьцьвісьці, эксьлібрыс, на высьпе, у зьмесьце, Сьміт, Сьцяпан, Касьцюшка, Лэсьлі, Шэксьпір; зьвер, зьдзек, разьбіць, спазьніцца, у арганізьме, на прызьбе, пры спазьме, Зьбігнеў, Зьвіяд, Зьміцер; у т. л. перад [й]: зьезд, зьёрзаць, зьі́нець, разьюшаны, разьятраны, пасьянс, часопіс “Парызьен”.

Пытаўся [id492491092|Mikhail Cherkasov].
==================================
Павел Васілевіч Шэйн — славуты збіральнік беларускага фальклору, адзін з заснавальнікаў беларускай этнаграфіі.

Для ўсіх, хто цікавіцца беларускай мовай, працы Паўла Шэйна — адна з самых багатых крыніц. Матэрыялы, сабраныя ў ХІХ стагоддзі, уключаюць песні, казкі, прыказкі і прымаўкі, загадкі і іншае. Яны паказваюць многія асаблівасці нашай мовы ў тым стане, у якім яна была пры жыцці аўтара.

Прапануем вашай увазе зборнік «Беларускія народныя песні» (1874), а таксама тры тамы «Матэрыялаў для вывучэння побыту і мовы рускага насельніцтва Паўночна-Заходняга краю» (1887‒1902). У файлах працуе пошук праз ctrl + f.
==================================
Вітаю!

1.1 Дапамажыце, калі ласка, разабрацца са словамі «які» і «каторы». 
У сучасным узусе амаль заўсёды ўжываецца ва ўсіх выпадках толькі формы слова «які», але паводле, прынамсі, працы Язэпа Лёсіка «Беларускі правапіс» — гэта памылка і трэба ў пэўных выпадках ужываць і «каторы». Але мне гэтае правіла не падалося зразумелым.

Вось для прыкладу некалькі сказаў. 
Ці правільна тут ужыты формы слова «які»? 

«Цеплыня, якой так не хапае».

«Момант, у якім час спыніўся».

«Кавалачкі гэтага сьвету, які развальваецца».

1.2 У якіх выпадках словы «які» / «каторы» можна замяніць на «што»?

Загадзя вялікі дзякуй!
Ананімна

***

Вітаем!

На пытанне пра «як» і «каторы» мы адказвалі тут: https://vk.com/adkazy?w=wall-71024062_5113

У прыкладах сказаў, якія вы прывялі, ужыванне слова «які» не будзе памылкаю.

«Што» можа ўжывацца на месцы «як» і «каторы», калі гэтыя словы ўжываюцца ў якасці дзейніка: дзяўчына, што сядзіць каля акна. Гэта значыць, калі «як» і «каторы» стаяць ва ўскосных склонах, то замяніць іх на «што» нельга: стол, на якім ляжыць падручнік; стары дзед, на каторага ўсе глядзелі скоса. Адзначым, што ў народных творах «што» можа быць і ў ролі дапаўнення, напрыклад:

► Няма мілага, чарнабрывага, што верна кахала; 
► Ой, пі, маці, тую воду, што я нанасіла, любі, маці, таго друга, што я палюбіла

(з артыкула Я. Лёсіка «Некаторыя ўвагі да беларускае літаратурнае мовы»). 

Заўважым, што ў названай вамі працы Язэпа Лёсіка (калі маецца на ўвазе падручнік па правапісе, восьмае выданне якога выйшла ў 1929 годзе) не разглядаецца пытанне ўжывання слоў «які» і «каторы». Выкарыстанне гэтых слоў аўтар апісвае ў іншым сваім тэксце (назва якога пададзена вышэй), але і там гаворкі менавіта пра памылковасць ужывання «які» на месцы «каторы» не ідзе.
==================================
Аўтар мае рацыю.

https://gazeta.arche.by/article/367.html?fbclid=IwAR2abyBlKEFf03qwqco1eAdHTN03F5t_TFlP8dv0-c8VH8yMHnle4FK8s6E
==================================
У Я. Коласа ў «Новай зямлі» ў раздзеле пра Вільню ёсць такія радкі: 

«– Ото, брат, горад! от дамішчы, 
Ото дзе сыпалі грашышчы! 
Якія вежы і касцёлы! 
Як толькі іх трымаюць долы!.. 
Зірні, зірні: гара якая! 
На ёй і будка цагляная... 
 Ото б адтуль зірнуць на горад!» 

У нас, на Нясвіжчыне, могуць таксама сказаць, напрыклад, «Ото яму баліць, што людзі хварэюць!» (У сэнсе адваротным, што яму зусім усё роўна.)
Ці ёсць якое апісанне выкарыстання гэтага «ото» і ці магчыма яго выкарыстоўваць у сучаснай літаратурнай мове?

***

Вітаем!

Часціца «ото» зафіксавана ў «Тлумачальным слоўніку беларускай мовы» як абласное слова (https://www.skarnik.by/tsbm/49155). Улічваючы гэта, а таксама тое, што яе выкарыстоўвалі класікі нашай літаратуры, мы мяркуем, што, ужытая стылістычна дакладна, яна будзе дарэчная ў сучасных тэкстах.

Пытаўся [id180137156|Алексей Бруй].
==================================
📄Залацінкі заўваг, або Як папраўлялі маю беларускую мову 
 
Мовазнаўца Юрась Пацюпа дзеліцца сваім досвед пазнавання беларускай мовы – якое адбывалася пры зычлівай дапамозе вядомых беларускіх пісьменнікаў, навукоўцаў і рэдактараў.

https://gazeta.arche.by/article/364.html
==================================
Добры дзень. Падкажыце, калі ласка, як па-беларуску сказаць идти на поводу?
Дзякуй!

***

Вітаем!

Ісці на павадку або ісці на повадзе. Сінонім — хадзіць на павадку (гл. прымацаваную выяву са «Слоўніка фразеалагізмаў» Івана Лепешава, т. 1, стар. 530).

Пыталася [id151833738|Ульяна Шылкіна].
==================================
Вітаю! 

Падкажыце, калі ласка, ці слушна выкарыстоўваць словы «выходны», «выходныя» замест «выхадны», «выхадныя» ў значэнні суботы і нядзелі, а таксама непрацоўнага дня.

Дзякуй вам шчыры!

***

Вітаем!

На гэта пытанне мы адказвалі тут: https://vk.com/adkazy?w=wall-71024062_923

Пыталася [id157091045|Аляксандра Піліповіч-Сушчыц].
==================================
Вітаю!
Падкажыце, калі ласка, як правільна сказаць — «рэпэтытар ПА матэматыкі» ці «рэпэтытар матэматыкі»? Ці, можа, існуюць яшчэ нейкія іншыя варыянты? 

Дзякуй! 
Ананімна

***

Вітаем!

Рэпетытар па матэматыцы. 

Родным склонам слова «рэпетытар» можа кіраваць тады, калі называецца асоба, з якой займаецца такі настаўнік: рэпетытар майго сына (параўнайце канструкцыю з прыналежным прыметнікам: сынаў рэпетытар).

Звяртаем вашу ўвагу на канчатак назоўніка: па матэматыЦЫ, а не -КІ.
==================================
Памёр мовазнаўца Павел Сцяцко
==================================
Вітаю вас, шаноўнае спадарства. Рыхтую віктарыну для навучэнцаў па прафесіі «Кухар». Падкажыце, дзе можна знайсці цікавыя пытанні на тэму «Кулінарныя», «Грамадскае харчаванне», «Гісторыя беларускай кухні» і г. д.

***

Вітаем!

Па гэтай тэме раім шукаць інфармацыю ў кнігах Кухмістра Верашчакі (Аляксандра Белага).

Далучаем фрагмент з кнігі «Літвінская кухня» (пра кнігу чытайце тут: http://kamunikat.org/katalohkamunikat.html?pub_start=18310&pubid=39868).

Пыталася [id118420989|Анна Бурлакова].
==================================
Вітаю.
Скажыце, ці дарэчна ўжываць слова «перапрашайце» ў значэнні «выбачайце»?

Ананімна, калі ласка

***

Вітаем!

Гаварыць «перапрашайце», просячы прабачэння, — няправільна. Калі вы хочаце папрасіць прабачэння, трэба гаварыць «перапрашаю». Перапрасіць = папрасіць прабачэння. Таму калі вы скажаце «перапрашайце», то гэта будзе тое самае, як калі б вы сказалі «прасіце прабачэння».
==================================
Скажыце, калі ласка, ці існуе беларускі слоўнік, дзе можна знайсці такія словы, як дрель, шуруповёрт, отвёртка і г. д. Каб можна было па-беларуску размаўляць і ў гаражы каля машыны))) 
Ананімна.

***

Вітаем!

Безумоўна, такія слоўнікі існуюць. У першую чаргу раім вам 
«Русско-белорусский политехнический словарь» (1997–1998) і 
«Руска-беларускі аўтатранспартны слоўнік» (2004). Гэтыя даведнікі складзены спецыялістамі і на іх можна арыентавацца. Аднак не трэба забывацца, што яны выйшлі ў той час, калі яшчэ дзейнічалі старыя правілы арфаграфіі і пунктуацыі.

Дададзім, што пераклад слова шуруповёрт знайсці цяжка. Мы раім перакладаць яго як «шрубакрут», гэта слова можна знайсці ў «Ангельска-беларускім слоўніку» В. Пашкевіч (артыкул screwdriver).
==================================
Добры дзень! Скажыце, калі ласка, ці ўжываецца ў беларускай мове слова «гульнёвы»? Або трэба толькі «гульнявы»? Як правільна ставіцца націск у слове «гульнявы»? Дзякуй!

***

Вітаем!

Абодва словы ёсць у акадэмічным «Русско-белорусском словаре». Таму не будзе лічыцца памылкай ужыванне любога з іх. Але большасць сучасных нарматыўных слоўнікаў падае толькі прыметнік «гульнявы», таму лепш у першую чаргу ўжываць яго.

Націск у слове «гульнявы» ставіцца на канчатак: гульнявы́, гульнявога, гульнявому, гульнявы́м і г. д. (https://vk.com/away.php?utf=1&to=http%3A%2F%2Fwww.slounik.org%2Fsearch%3Fdict%3Dsbm%26search%3D%25D0%2593%25D1%2583%25D0%25BB%25D1%258C%25D0%25BD%25D1%258F%25D0%25B2%25D1%258B%26x%3D37%26y%3D14).

Пыталася [id3653152|Оксана Василевская].
==================================
Ужо абрыдла чуць гэтую тэму пра каронавірус. Калі гэта ўсё скончыцца!
==================================
Вітаю вас!

Падкажыце, калі ласка, правіла напісання злучніка і працяжніка. Цікавяць канкрэтныя прыклады: цягнік Брэст-Прага ці Брэст – Прага? Маршрут Мінск-Мілан-Мінск ці Мінск – Мілан – Мінск? Гульня Баварыя-Чэлсі ці Баварыя – Чэлсі? У напрамку «Каменная горка»-«Маладзёжная» ці «Каменная горка» – «Маладзёжная»? І ад чаго гэта залежыць?

А таксама цікавіць напісанне раёна і станцыі метро «Каменная горка»: ці патрабуецца напісанне вялікай літары ў двух словах?

Дзякуй вам вялізны!

***

Вітаем!

1. Ва ўсіх прыведзеных вамі прыкладах павінен пісацца працяжнік (адбіты прабеламі ад суседніх слоў). Працяжнік у такіх выпадках ужываецца для абазначэння прасторавых адносін, а таксама паміж уласнымі назвамі, якія абазначаюць каманды.

Больш падрабязную інфармацыю пра пастаноўку працяжніка і злучка глядзіце ў «Даведніку па літаратурнай праўцы» Пятра Жаўняровіча (на прымацаваных відарысах — звесткі са старонак 139–140 і 426).

2. Так, абодва словы павінны пісацца з вялікай літары. Гэта абумоўлена тым, што ў назвах паселішчаў усе словы пішуцца з вялікай літары, а назва станцыі метро паходзіць ад назвы мікрараёна, а тая, у сваю чаргу, — ад назвы вёскі. 

Хочам звярнуць увагу, што назва мікрараёна пішацца без двукосся, а назва станцыі метро — у двукоссі. Назвы спартыўных камандаў таксама трэба браць у двукоссе.

Пыталася [id157091045|Аляксандра Піліповіч-Сушчыц].
==================================
Прапануйце, калі ласка, якія-небудзь анлайн-рэсурсы ці кнігі, дзе можна было б знайсьці пераклады слоў, выразаў расейскай мовы на сапраўдную беларускую, а не трасянку :)

***

Вітаем!

Пераклады на сапраўдную (!) беларускую мову мы раім шукаць у акадэмічным «Русско-белорусском словаре». Яго электронная версія ёсць тут: https://www.skarnik.by/ Як мы адзначалі раней, на жаль, аўтар гэтага сайта ў пэўных месцах змяніў прыклады, таму мы рэкамендуем спраўджваць пераклад таксама і па папяровым слоўніку (апошняе выданне — 2012 года — яшчэ можна знайсці ў кнігарнях).

Яшчэ адзін добры сайт — http://www.slounik.org/, але тут змешчана вельмі шмат розных даведнікаў, многія з якіх ужо састарэлі з розных пунктаў гледжання або становяць сабой аўтарскія слоўнікі, якія не распрацоўваліся калегіяльна. Таму карыстацца гэтым сайтам трэба з розумам. 

Хочам таксама дадаць, што ідэальных слоўнікаў не існуе, у кожны даведнік можа закрасціся недакладнасць. Але ў кожным выпадку называць нешта недакладнасцю або памылкай трэба толькі тады, калі вы маеце моцныя аргументы.

Пыталася [id273956325|Лена Вашкевич].
==================================
Новы нумар «Роднага слова»! 

Па спасылцы чытайце поўны змест.
==================================
Чытайце ў сакавіцкім нумары часопіса "Роднае слова": 

Матэрыялы да 180-годдзя Францішка Багушэвіча і 100-годдзя Аляксея Пысіна: 
∙ літаратурна-крытычныя артыкулы 
∙ метадычныя распрацоўкі 
Да стагоддзя Купалаўскага тэатра: 
∙ экскурсія ў прасторы і часе 
∙ прататыпы купалаўскай “Паўлінкі” 
∙ гістарычныя анекдоты

Электронная падпіска на сайце часопіса. Папяровы варыянт – 12,5 р., электронная копія – 5 р., старыя нумары – 3 р. і 1 р.
==================================
Вітаю! Скажыце, у якіх гаворках бытуюць словы аер і гронка (канкрэтна ў тым выглядзе, у якім іх фіксуюць нарматыўныя слоўнікі)? Дзякую!

***

Вітаем!

Тэрыторыя, на якой распаўсюджана слова «аер», добра відаць з карты з першага тома «Лексічнага атласа беларускіх народных гаворак»:

https://res.cloudinary.com/philology/image/upload/labng/1-272.pdf

Рэгіёны, у якіх выкарыстоўваецца слова «гронка», апісаны ў тэматычным слоўніку «Раслінны свет». Менавіта слова «гронка» ў літаратурным значэнні ўжываецца ў Ваўкавыскім раёне (гл. першы відарыс са стар. 382). У Валожынскім, Мастоўскім, Стаўбцоўскім, Слонімскім, Слаўгарадскім (Магілёўшчына) раёнах гэта слова зафіксавана ў значэнні 'гронка вінаграду' (гл. другі відарыс са стар. 383).

На ўсіх трох відарысах (трэці — са стар. 383, значэнне 'гронка арэхаў') вы можаце ўбачыць, у якіх рэгіёнах ужываюцца словы, моцна набліжаныя па гучанні да слова «гронка».

Пытаўся [id529627069|Антон Адамовіч].
==================================
Добры дзень, адкажыце, калі ласка, на наступнае пытаньне. У клясічным правапісе ёсьць мінулы час у форме «быў зрабіў» і г. д., калі хочуць акцэнтаваць увагу, што нейкае дзеяньне адбываецца раней за іншае ў мінулым (гэткі past perfect, наколькі я разумею). Адкажыце, калі ласка, а як тады сказаць, што штосьці было да таго, як штосьці здарылася? Форма «быў быў» відавочна нерэальная. І які статус маюць такія формы прадмінулага часу ў сучнай мове паводле абодвух правапісаў? Таму што ў жывым маўленьні яны сустракаюцца амаль усюль. Загадзя дзякую за адказ.

***

Вітаем!

Пэўныя граматычныя формы не залежаць ад правапісу. Формы тыпу «быў зрабіў» ёсць у беларускай мове незалежна ад таго, якім правапісам нехта карыстаецца. Такая часавая форма называецца плюсквамперфект. Яна апісана ў сучасных нарматыўных даведніках, напрыклад у тлумачальным слоўніку (https://www.skarnik.by/tsbm/11126, гл. апошняе, шостае, значэнне ў пункце ІІ).

На жаль, не зусім зразумела, пра якія выпадкі вы гаворыце ў сувязі з «быў быў». Мы просім прыводзіць канкрэтныя прыклады. Калі гаварыць увогуле, то ў беларускай мове, апроч розных формаў прошлага часу, паслядоўнасць дзеянняў у часе можа выражацца прыслоўямі (спачатку, потым і г. д.), прыназоўнікамі з назоўнікамі і займеннікамі (пасля яго прыходу сям'я пачала збірацца ў дарогу; яна засмяялася, хоць да гэтага плакала) і да т. п. Дзеяслоў «быць» ужыць у форме плюсквамперфекта сапраўды нельга.

Пытаўся [id492491092|Mikhail Cherkasov].
==================================
Вітаю, шаноўныя.
Як на вашу думку перакласці ў беларускую з англійскае такі панятак, як launcher? Транслітарацыя лаўнчэр не дужа даспадобы, запускальнік гучыць троху каструбавата нмд… хоць лепшага варыянту пакуль не знаходжу, дык мо вы падкажаце?

***

Вітаем!

Калі вы маеце на ўвазе камп'ютарны тэрмін, то на цяперашні момант ён звычайна перакладаецца на беларускую як «праграма запуску» (гл. збор тэрмінаў Microsoft; сустракаюцца таксама варыянты «сродак запуску», «модуль запуску»).

Мы лічым, што лепш ужываць варыянты перакладу, якія ўжо існуюць, каб не спрыяць разнабою.

Пытаўся [id199666737|Сяргей Шмялёў].
==================================
Добры дзень. Падкажыце калі ласка, як больш дакладна перакласці на беларускую мову сказ «быть в мире с самим собой»? Дзякуй.

***

Вітаем!

Быць у міры з самім сабой.

Пытаўся [id15146667|Аляксандр Смірноў].
==================================
У гэты дзень, 5 сакавіка, у 1896 годзе, 124 гады таму, нарадзіўся Кандрат Крапіва (Кандрат Кандратавіч Атраховіч) — класік беларускай літаратуры, суаўтар і рэдактар слоўнікаў беларускай літаратурнай мовы.

«Граматычны лад нашай мовы настолькі дасканалы, што дае магчымасць пабудаваць любую фразу, выказаць любую думку», — сцвярджаў Кандрат Крапіва, і мы з ім, вядома, пагаджаемся.

Творы Кандрата Крапівы можна спампаваць тут: http://knihi.com/Kandrat_Krapiva/
==================================
5 сакавіка 90-гадовы юбілей адзначае доктар філялягічных навук, прафэсар Павал Сьцяцко. У ягоным навуковым здабытку больш за 600 апублікаваных мовазнаўчых прац, у тым ліку тры дзясяткі кніг.

https://www.svaboda.org/a/30470187.html
==================================
Галасаванка за беларускую мову сайтаў банкаў на Анлайнэры
==================================
Добры дзень. 
Трапіў у рукі слоўнік Я. Станкевіча («Белорусско-русский (Великолитовско-русский)»), які быў выдадзены ў Нью-Ёрку. Адкажыце калі ласка, як да яго ставяцца ў асяроддзі сучасных філолагаў? Таму што словы «спакменьнік», «а» (у сэнсе «і»), тэорыя яго паслядоўнасці літар у алфавіце і г. д. выклікае ў мяне пэўную зацікаўленасць, але перад тым цікава было бы даведацца сучаснае меркаванне наконт гэтага слоўніка. Як да яго ставяцца прыхільнікі афіцыйнага і класічнага правапісаў?
Загадзя дзякуй за адказ.

***

Вітаем!

Названы вамі слоўнік сапраўды можа быць цікавы з розных пунктаў гледжання. У ім прадстаўлена лексіка з розных рэгіёнаў Беларусі, з разнастайных мастацкіх твораў (з перакладам на рускую мову). Сучасныя мовазнаўцы нярэдка робяць спасылкі на гэты слоўнік.

Але мусім сказаць, што арыентавацца на гэты слоўнік у чыста практычных пытаннях неспецыялістам крайне непажадана. У ім напісанні могуць не супадаць з абодвума правапісамі, якімі цяпер карыстаюцца беларусы, могуць быць пададзены рэдкія, малаўжывальныя словы, значэнні і г. д. Фактычна гэта слоўнік, які прадстаўляе ідыялект Яна Станкевіча. Гэта значыць, ён змяшчае словы, асабіста ўпадабаныя Янам Станкевічам, і не з'яўляецца плёнам калегіяльнай працы. Таму мы раілі б ставіцца да яго больш як да цікавай кніжкі, а не як да паўнавартаснага даведніка.

Пытаўся [id492491092|Mikhail Cherkasov].
==================================
Вітаю!

Узнікла пытанне са складанаскарочаным словам «легпрам» — лёгкая прамысловасць. Ці не павінна гэта слова пісацца як «лёгпрам» і які яно мае род: мужчынcкі, бо заканчваецца на зычны, ці жаночы ад слова «прамысловасць»?

Дзякуй!

***

Вітаем!

Увогуле кажучы, спецыялісты адзначаюць, што складанаскарочаныя словы не ўласцівыя народнай мове. Іх ужыванне павінна: 

1) быць абгрунтавана стылем і функцыяй тэксту. Напрыклад, складанаскарочанае слова абазначае навуковы ці тэхнічны тэрмін або спрыяе яснасці ды дакладнасці тэксту; 

2) не канфліктаваць з фанетычным ладам беларускай мовы. 

У выпадку са словам, пра якое вы пытаеце, маем: 

► яго адсутнасць у нарматыўных слоўніках беларускай мовы і ў спецыялізаваных тэкстах; 

► неадпаведнасць меркаванай словаўтваральнай мадэлі «лёгкая прамысловасць → лёгк.+прам → лёгкпрам» фанетыцы беларускай мовы. Літара ё заўсёды абазначае націскны гук, у першым складзе перад націскам яна павінна перайсці ў я — але меркаваная форма «лягпрам» выглядала б і гучала не настолькі ясна і празрыста, каб яе ўжываць без замінкі. 

Таму лепш пісаць «лёгкая прамысловасць», а далей па тэксце ўжываць займеннік, або асобна слова «прамысловасць», або абрэвіятуру ЛП, або скарачэнне л. п. і да таго падобнае.

Пыталася [id157091045|Аляксандра Піліповіч-Сушчыц].
==================================
Добры вечар! Скажыце, калі ласка, ці правільна (не)скланяць лічэбнікі ў датах, напрыклад дваццаць дзявятаЕ лютага?

***

Вітаем!

На гэта пытанне мы адказвалі тут: https://vk.com/adkazy?w=wall-71024062_6665

Пыталася [id8786500|Olga Grusha].
==================================
Добры дзень!

Падкажыце, калі ласка, правапіс слова «нестае/не стае»: у спадара Жаўняровіча напісана, што слова «нестае» не існуе і што дадзены выпадак патрабуе асобнага напісання (ст. 76 «Даведніка па літаратурнай праўцы»), але напісанне разам можна сустрэць і ў медыя, і ў мастацкай літаратуры ў значэнні «не хапае чагосьці».

Што вы думаеце на гэты конт? Які варыянт лепшы?

***

Вітаем!

У гэтым выпадку мы цалкам згодныя са спадаром Жаўняровічам. У беларускай мове даўно ўжываецца слова «ставаць». Яно зафіксавана і ў найноўшым «Тлумачальным слоўніку беларускай літаратурнай мовы» (2016, гл. відарыс са старонкі 780). Натуральным чынам, будучы дзеясловам, яно павінна пісацца асобна з адмоўем «не».

Пыталася [id157091045|Аляксандра Піліповіч-Сушчыц].
==================================
Анна Шаркунова, Зміцер Вайцюшкевіч - Шалі (cover Lady Gaga, Bradley Cooper - Shallow)
==================================
Вітаю.
Патлумачце, калі ласка, чаму часам пішуць «беларускае» замест звычайнага «беларускай», і гэта датычыцца толькі гэтага слова ці яшчэ іншых. Я так разумею, гэта ўплыў расейскай мовы, ці не?

***

Вітаем!

У беларускай мове ёсць два віды канчаткаў прыметнікаў жаночага роду ў родным склоне: аднаскладовыя — -ай (-ой), -яй, і двухскладовыя -ае (-ое), -яе. Абодва віды нарматыўныя і могуць выкарыстоўвацца ў сучасных тэкстах.

Двухскладовыя канчаткі ў сучаснай мове не ўласцівыя такім «строгім» стылям, як навуковы і афіцыйна-справавы.

Ужыванне двухскладовых канчаткаў не звязана з уплывам рускай мовы. Гэтыя формы прыйшлі ў літаратурную мову з беларускай народнай мовы.

Пыталася [id273956325|Лена Вашкевич].
==================================
Добры дзень. 
Патлумачце, калі ласка, ці ёсць правіла, каб пісаць літары «у-ў» у вершах, каб захаваць рытм? 
То-бок ці дапушчальна пасля галосных пісаць «у», калі яно будзе чытацца як «у», і «ў» пасля зычных? 
Ці калі ты не можаш захаваць рытм без такіх аперацый, дык нечага і за вершаскладанне брацца?

***

Вітаем!

Вершаскладанне і сапраўды тонкая рэч. Але калі вы маеце жаданне і натхненне, брацца за яго абавязкова варта. З досведам кожны аўтар пачынае лепш разумець усе аспекты і прыёмы справы.

Пытанне, якое вас цікавіць, — актуальнае і складанае. Адна з асноўных крыніц, у якой варта шукаць адказы на такія пытанні, — «Даведнік па літаратурнай праўцы» Пятра Жаўняровіча. Меркаванне гэтага аўтара глядзіце на прымацаваных відарысах са старонак 54 і 55.

Як бачым, спадар Жаўняровіч фактычна раіць лічыць недапушчальным амаль кожнае адступленне ад агульных правілаў напісання ў/у. Аднак мы не можам пагадзіцца з гэтай думкай.

Мы лічым, што парушэнне правілаў напісання ў/у ў паэзіі ў цэлым павінна дапускацца, але ў кожным асобным выпадку адступленні ад правілаў апраўданы ў рознай ступені. Ад сябе мы можам прапанаваць наступныя рэкамендацыі: 
 
1. Ужыванне «у» замест «ў» для рытму (Пайшлі у пушчу ўтраіх па лыкі*) трэба лічыць дапушчальным, бо такія спалучэнні чытаюцца найпрасцей і ўспрымаюцца даволі натуральна. 

2. Ужыванне «Ў» на пачатку радка сустракаецца нярэдка. Аднак пачынаць радок з Ў мы рэкамендуем тады, калі папярэдні заканчваецца галосным, бо ў такім выпадку ў большай ступені напісанне супадае з вымаўленнем. (Гэта наша рэкамендацыя ў цэлым супадае з тым, што піша спадар Жаўняровіч.) 

3. Ужыванне «ў» у пазіцыі пасля зычнай перад галоснай (Шмат ў аблоках арлоў) непажаданае. 

4. Ужыванне «ў» паміж зычнымі (Кiдаю позiрк ў неба) вельмі непажаданае, такога напісання трэба ўнікаць. 

5. Правапісныя праблемы, якія ўзнікаюць у час вершаскладання, часта можна развязаць:

а) перастаноўкай слоў у радку, 
б) заменай кіравання, асобных слоў, перафармулёўкай фразы (гл. прыклады на другім відарысе з «Даведніка па літаратурнай праўцы»).

*Прыклад узяты з артыкула Ю. Пацюпы «Занядбаная старонка правапісу».

Пыталася [id38229921|Іра Снапкова].
==================================
Вітаю! 
1. Калі ласка, дапамажыце разабрацца з ужываннем -ірава. «Капіяваць» ці «капіраваць»? «Заблакаваць» ці «заблакіраваць»? «Экіпаваць» ці «экіпіраваць»? Знайшла толькі, што -ава больш характэрна для беларускай мовы, чым -ірава, і што трэба глядзець, ці не губляе слова свой сэнс, калі ўжываем праз -ава. Але ці ёсць якое дакладнае правіла? Ці, можа, даведнік, якому можна давяраць?

2. Якія формы ўжываць больш слушна: "Вы ўпэўнены" ці "Вы ўпэўненыя"? І падобныя выпадкі.

Загадзя дзякуй!

P.S. Ці можна знайсці ўсе прапанаваныя вамі калісьці слоўнікі ў адным месцы? Бывае, спатрэбіцца нейкі, а адшукаць складана (нават і праз пошук). Яшчэ раз дзякуй за вашу(ю) працу :)

***

Вітаем!

1. На цяперашні момант у беларускай мове ёсць дзеясловы з абодвума суфіксамі. Але, як гаворыцца ў Правілах беларускай арфаграфіі і пунктуацыі, «пераважная большасць запазычаных дзеясловаў ужываецца з суфіксам -ава- (-ява-)». Спраўджваць пэўныя словы мы раім паводле «Слоўніка беларускай мовы» 2012 года выдання: http://www.slounik.org/sbm/

З прыведзеных вамі пар ва ўсіх выпадках нарматыўна ўжываюцца варыянты з -ірава-: заблакіраваць, капіраваць, экіпіраваць. 

2. Дапушчальныя абедзве формы. Падрабязнейшы адказ на гэта пытанне чытайце тут: https://vk.com/adkazy?w=wall-71024062_8466

Асноўныя месцы, дзе можна спампаваць слоўнікі і даведнікі або карыстацца імі анлайн:

http://knihi.com/slouniki.html
http://www.slounik.org/
https://www.skarnik.by/

Пыталася [id63354488|Ганна Снежань].
==================================
📄Гарбата ці чай, чайнік ці імбрычак? Або як не стаць Бурыданавым аслом 
 
Сваё важкае слова ў бурлівай дыскусіі, якая не першы тыдзень ідзе ў сацыяльных сетках, як правільна – «гарбата» ці «чай», «чайнік» ці «імбрычак» і г.д. – прамаўляе Юрась Пацюпа.

https://gazeta.arche.by/article/337.html
==================================
Добры дзень! Дапамажыце, калі ласка. У АДНАКЛАСНІКАХ разгарэлася спрэчка наконт выразу «я гавару па-беларуску». Ці магчыма прымяняць ГАВАРУ ў гэтым сэнсе? Лічу, што можна. Але не магу ўпэўніць...
Дзякуй!

***

Вітаем!

Ужыванне слова «гаварыць» у такім значэнні абсалютна правільнае і прымальнае. Гэтае значэнне ідзе першым у тлумачальных слоўніках (https://www.skarnik.by/tsbm/16182). 

Само слова «гаварыць» чыста беларускае. У нашай мове яно надзвычай ужывальнае і мае шмат аднакаранёвых слоў: гаваркі, гаварун, гаварэнне, гаворка і інш. 

Пыталася [id322544405|Mila Kurilovich].
==================================
Сябры!

Мы прапаноўваем вашай ўвазе ўнікальныя і рэдкія выданьні, што выйшлі ў нашым выдавецтве. Гэта кнігі па гісторыі Беларусі, грунтоўныя штудыі беларускае мовы, нарысы беларускае найноўшае палітыкі, а таксама рэдкія нумары часопісу "ARCHE". Многія выданьні засталіся ў адзіным асобніку!

Пасьпяшайцеся! Станьма шчасьлівымі ўладальнікамі рэдкіх паасобнікаў!

https://store.arche.by/promotions/55.html
==================================
Вітаю!
Падкажыце, калі ласка, як па-беларуску сказаць перестань это делать?

***

Вітаем!

Перастань гэта рабіць.

Як варыянты можна прапанаваць: досыць гэта рабіць (або проста досыць!), годзе ўжо, кінь гэта. 

Пыталася [id273956325|Лена Вашкевич].
==================================
Віншуем!
==================================
Цікавая інфармацыя пра «Французска-беларускі слоўнік прававой лексікі», які нядаўна пабачыў свет. 

http://iml.basnet.by/be/naviny/21-02-2020-prezientacyja-%E2%80%9Cfrancuzska-bielaruskaha-slounika-pravavoj-lieksiki%E2%80%9D?fbclid=IwAR3dsAlLDQqkSgDaKhz_gAehkO6WC3GxvxdmTLU75Uo1n8uWWE6reUdGzDU
==================================
У Гомелі адбудзецца крэатон для старшакласнікаў «Першыя ідэі: экалогія» 

‼Крэатон пройдзе ў Гомельскім абласным грамадска-культурным цэнтры (вул. Ланге, 17) 29 лютага. Да ўдзелу запрашаюцца вучні 9-х, 10-х і 11-х класаў, якім цікава патрэніравацца генерыраваць ідэі, прадстаўляць іх на публіцы і атрымаць парады ад экспертаў. Для ўдзелу неабходна прайсці рэгістрацыю - https://vk.cc/anYblW 

Старшакласнікам пакажуць некалькі відэаролікаў для далейшага абмеркавання ў невялікіх групах пад кіраўніцтвам ментараў, кожны з якіх дапаможа камандам распрацаваць ўласныя ідэі па тэмах паказаных відэавыступленняў і прэзентаваць іх перад аўдыторыяй. 

Далучайцеся да праекта [club172802628|Першыя] !
==================================
Хто ў пятніцу ў «Белкнігу»? 😉

https://nn.by/?c=ar&i=246362
==================================
Вітаю!
Чаму падзеі ці з'явы, якія датычацца свету, апісваюцца як «сусветныя», калі сусвет — гэта паняцце, большае за свет?
Прыклады: Другая сусветная вайна (нагадвае нейкія зорныя войны), сусветны рынак і інш.

***

Вітаем!

Слова «сусвет» — шматзначнае. Яно можа абазначаць не толькі ўвесь свет, космас, але і нашу планету, усё, што на ёй існуе. Гл. артыкул «сусвет» у тлумачальным слоўніку (https://www.skarnik.by/tsbm/81306). 

Ад назоўніка «сусвет» у адпаведным значэнні і ўтварыўся прыметнік «сусветны», які выкарыстоўваецца ў прыведзеных вамі і падобных назвах і тэрмінах. 

У «Тлумачальным слоўніку беларускай мовы» ёсць сінонім для слова «сусветны» — «усясветны», з паметай разм. Некаторыя мовазнаўцы лічаць гэтую лексему больш прыдатнай для абазначэння падзей на Зямлі. Тым не менш у тэрміналогіі як афіцыйнага, так і альтэрнатыўнага канонаў замацаваны тэрмін «сус(ь)ветны». Напрыклад, у «Ангельска-беларускім слоўніку» (В. Пашкевіч, 2006, стар. 983) знаходзім пераклад «world war — сусьветная вайна», а ў навуковым часопісе беларускай эміграцыі «Запісы БІНіМ» (№ 31, Нью-Ёрк — Менск, 2008) — матэрыял «Дакумэнты й матэрыялы па гісторыі беларуска-польскіх дачыненьняў падчас Другой сусьветнай вайны ў архівах і бібліятэках Польшчы й Вялікабрытаніі».

Пытаўся [id130168349|Раман Бага].
==================================
Залётны, ватанка, кабызіцца, проспа, цэтлік, таварышкаваць:
 Леў Глушыцкі працягвае чытаць кніжкі і натаваць асаблівасці мовы пісьменнікаў усходняй Беларусі.
https://gazeta.arche.by/article/329.html
==================================
Вельмі прыгожае слова «цікавостка». Ведаеце яго паходжанне? Ці беларускае яно?

***

Вітаем!

На пытанне пра гэта слова мы адказвалі тут: https://vk.com/adkazy?w=wall-71024062_10538

Пыталася [id83892072|Елена Дивинская].
==================================
Моўны вентылятар: беларускія тэрмінатары 
 
У свеце ёсць дзве вялікія мовы… 
“Математика па-белорусски! Ужас! Не хочу ломать жизнь своему ребенку”. Неяк так гучыць частая рэакцыя на тэму навучання дзіцяці па-беларуску. Чамусьці пытанне навуковай і тэхнічнай тэрміналогіі выступае як самы галоўны аргумент не на карысць беларушчыны, і сярод скептыкаў ёсць дзве выразныя пазіцыі: 1) у беларускай мове няма тэрмінаў, і таму яна такая “недамова” ў параўнанні з рускай і ангельскай, 2) беларуская тэрміналогія такая складаная, мудрагелістая і ненатуральная і наогул прыдумана знарок, каб заблытаць рускамоўнага. 
 
Натуральна, не ўсе займаюць ваяўнічыя пазіцыі, некаторыя з адэптаў гэтакіх меркаванняў у цэлым не адмаўляюць беларускай мове ў праве на жыццё, яны збольшага згодныя бачыць яе ў школе і ў публічнай прасторы, той-сёй нават мае сантыменты да яе. Але. Па-беларуску можна пра родную старонку, пра гісторыю, пра матчыны рукі, ну і пра каханне (і абавязкова не забыць падкрэсліць, што каханне – гэта да дзяўчыны, а любоў – да радзімы або да смажанай бульбы). Адным словам, вершы пішы-чытай, крыжачок скачы пад скрыпачку, мрой пра мінуўшчыну, але, барані Бог, не заікайся нават пра задачы, формулы, станкі, шасцярні ды іншыя нанатэхналогіі. 
 
Тэрмін даўніны 
Зрэшты, многія тэрміны, якія ўжываюцца да сёння, узніклі ў часы росквіту старабеларускай мовы. Перадусім гэта тычыцца юрыдычнай тэрміналогіі (сведак, пазоў, скарга), будаўнічай (грунт, мур, дах, цэгла), гандлёвай (рахунак, вага, кошт, прыбытак), не кажучы ўжо пра розныя друкарскія і рэлігійныя справы. Мноства цікавых тэрміналагічных выразаў струхлела разам з нашым драўляным дойлідствам – шчытаноша, стрэльчая зброя, людзі ратныя, гетман, скарбнік. 
 
Але пасля надышлі “цёмныя часы” для старабеларускай мовы як літаратурнай (17-18 стст.), і часта мяркуюць: раз чыстую мову ў віхуры навалаў і ліхалеццяў збераглі сяляне, то якія там тэрміны. Між іншага, завышаная сялянскасць белмовы часта служыць тлумачэннем яе “недаразвітай” тэрміналогіі – маўляў, што ты возьмеш з гэтых ясяў, янін і канюшын, якія гаротна, механічна сярпом махаюць. Кшталту, дзе ж з’явіцца ў гэтай гаворцы якое разумнае слова, толькі слязлівае “ой ты ж бедненькі-бяздольны” ды саромна-мужыцкае “срака сабачча”. Дарэчы, сельская гаспадарка – не меншая навука за якую мінералогію з тэатразнаўствам, і вымагае сваіх тэрмінаў, і ўсе барозны, плугі, насенне і гной у большасці моў бяруцца жыўцом з сялянскай практыкі. 
 
Апроч таго, з анатоміяй і медыцынай пры пошуку тэрмінаў справы часткова самі сабой вырашаюцца. Кожны народ засвойвае натуральным чынам, што калі разануць сцізорыкам у жывот (вось вам і тэрмін), то палезуць кішкі (яшчэ адзін), тут яшчэ можа ператрываць, а вось калі ў сэрца (!), то кроў (!) па жылах (!) болей не пойдзе. А народныя назвы жывёл і раслін умерана-кантынентальнага клімату таксама даюць самавіты грунт для геаграфічнай, геалагічнай, біялагічнай тэрміналогіі. І шэраг можна доўжыць: музыка, танец, выяўленчае мастацтва… 
 
Тэрміны ў сціслыя тэрміны 
Вядома, у 19 – пачатку 20 стагоддзя моўная кудзеля існавала ў разбэрсаным выглядзе і проста з моста не напішацца навуковае працы на беларускім дыялекце, хіба што ў якасці лінгвістычнага перформансу-эксперыменту, якімі і без таго поўніцца зямля беларуская ва ўсе вякі. 
 
Але ўсе тыя пытанні, што выклікаюць занепакоенасць і сумневы ў бацькоў, якія ахоўваюць дзіцятка ад жахаў беларускай матэматыкі, выкладчыкаў і вучонай інтэлігенцыі, якая баіцца, што калі айчынная навука пяройдзе з расійскай мовы на беларускую, то не зможа нароўні (у сэнсе – як сёння) з сусветнай навукай гутарку весці. Дык вось, на ўсё гэта адказала група дзеячоў 1920-х гадоў, што распрацавала асноўныя неабходныя разумныя словы, якіх не ставала, каб людзьмі звацца. 
 
Большасць тэрміналагічных здабыткаў першай паловы ХХ ст. так ці інакш звязаныя з дзейнасцю НТК (Навукова-тэрміналагічнай камісіі), якая працавала з 1921 года. На шчасце, сёння напрацоўкі НТК пыляцца не толькі ў публічных бібліятэках, але і ў прыватных: у 2010 годзе выйшлі 4 таўсценныя тамы пад 800 старонак кожны, дзе ў адным месцы сабраны ўсе выпускі “Беларускай навуковай тэрміналогіі”. Акрамя таго, 1920-я гады багатыя на падручнікі, дапаможнікі, навуковыя працы, у якіх непасрэдна абкатваліся нованароджаныя тэрміны. Многае было адпрацавана ў школьніцтве і вышэйшай адукацыі. 
 
Адметнасцю тэрмінатворчасці таго часу былі пурыстычныя тэндэнцыі (ачышчэнне мовы ад іншаземных элементаў / складнікаў). Натуральна, спецыялісты ўлічвалі, што тэрміналогія мае ў вялікай ступені міжнародны характар, таму на словы алгебра, арыфметыка, функцыя, надмеру нічога не вымудралі. Але сапраўды, для многіх паняццяў з розных навук (перадусім абстрактных / адцягненых) распрацоўваліся наватворы, уладкаваныя паводле законаў беларускай мовы і на ўзор ужо існых словаў. У некаторых выпадках для паняцця прапаноўвалася ўжываць толькі наватвор, часам дапускалася паралельнае / раўналежнае ўжыванне “свайго” і “чужога” тэрміна. 
 
Простастаў (перпендыкуляр) кругавыраз (сектар), скрутка (спіраль), кругавід (гарызонт), асяродак (цэнтр), соступ (змяшчэнне), Паўночча (Арктыка). Бацькі гэтых слоў хацелі дасягнуць максімальнай празрыстасці значэння. Так, у школе (якая толькі-толькі стала ўсеагульнай) значна лягчэй даць тэрмін простастаў – “стаіць проста”, чым прымушаць учорашняга пастушка з жалейкай запамінаць “пусты” перпендыкуляр. Але нават у 1920-я гады, калі практыка паказвала, што нейкія прапановы занадта экстравагантныя, то яны адсейваліся. 
 
І хаця пачынаючы з другой паловы 1930-х самыя “нацыяналістычныя” словы былі перавыхаваны на ўзор расійскіх тэрмінаў (так “дзеліва” абярнулася школьным “дзялімым”), многае прасачылася і пусціла карані ў літаратурнай мове. 
 
Статыстыка маўчыць пра наяўнасць тых, каму зламалі лёс, сапсавалі жыццё, спаганілі волю і долю дакладныя і прыродазнаўчыя навукі па-беларуску. Магічныя ўласцівасці навукова-тэрміналагічных заклёнаў таксама не пацверджаныя, але родная тэрміналогія як Літва і здароўе: многія, хто вучыўся ў старыя часы, ацанілі яе, калі ўтрацілі. Застаецца рэшту дзён настальгічна ўспамінаць: назоўнік, лічнік, дзельнік, дзель, здабытак; нізіны, нафта, выкапні, прыбытак; крышталь, свярдзёлак, сыравіна, множнік; прамень, датычная прамая, спадарожнік. 
 
Уладзь Лянкевіч і Алена Пятровіч 
 
http://budzma.by/ 
малюнак - http://www.arche.by/
==================================
Добры дзень! Скажыце, калі ласка, як правільна ўтварыць прыналежны прыметнік зайцаў ці заячы? Дзе пра гэта можна прачытаць? Дзякуй.

***

Вітаем!

Зайцаў.

Прыналежныя прыметнікі ад назоўнікаў мужчынскага роду ўтвараюцца з дапамогай суфіксаў -оў (-аў), -ёў (-еў): (чый?) рыбакоў, татаў, Міхасёў, Пецеў.

Ад назоўнікаў жаночага роду прыналежныя прыметнікі ўтвараюцца з дапамогай суфісаў -ін (-ын): бабулін, русалчын.

Слова «заячы» — адносны прыметнік.

Прачытаць пра ўтварэнне прыметнікаў у беларускай мове можна ў «Беларускай граматыцы» (http://knihi.com/none/Bielaruskaja_hramatyka,_t_1.html#1, раздзел «Словаўтварэнне прыметнікаў»). 
 
Пыталася [id130613997|Елена Клигус].
==================================
Вітаю.

Заўважыў, што этымалагічнае [а] ў некаторых словах можа пераходзіць у [о]. Прымеціў гэтую беларускую асаблівасць у «знойдзе» ад «знайсці» ды «падорыць» ад «падарыць».

Ці не маглі б вы даць вычарпальны спіс такіх слоў.

І таксама, калі ласка, спіс слоў, дзе захоўваецца -і ў інфінітыве. Бачыў у інтэрнэце «даці есці», але не пэвен, што «даці» магчыма ў сучаснай мове.

Яшчэ адно. Вядома, у беларускай мове рас. тряпка ды ўкр. ганчірка перакладаецца як «анучка». Ці існуе точны адпаведнік рас. портянка ды ўкр. онуча?

Дзякуй.

***

Вітаем!

1. У беларускай мове ў розных формах дзеясловаў часта мяняецца месца націску і аднаўляецца этымалагічны о (які не пад націскам перайшоў у а): гарадзіць → адгароджвае, баяцца → пабойваецца, лавіць → вылоўлівае, палоць → выполвае і г. д. 

Пад уздзеяннем такіх формаў часам нават у слоў, у якіх у адпаведным месцы этымалагічна не было гука о, ён з'яўляецца пад націскам па аналогіі з прыведзенымі вышэй выпадкамі. Частка такіх формаў увайшла ў сучасную літаратурную мову: зайсці → зойдзе, знайсці → знойдзе, дарыць → дорыць, таіць → тоіць.

Але ў жывым маўленні (якое не рэгулюецца правіламі) ёсць формы, якія таксама маюць о на месцы этымалагічнага а, але яны не ўваходзяць у літаратурны стандарт: плаціць → плоціць, садзіць → содзіць.

Такім чынам, закон аналогіі ўплывае на ўжыванне носьбітамі мовы адпаведных дзеяслоўных формаў, гэта жывы працэс у мове, таму, на нашу думку, скласці вычарпальны спіс цяпер немагчыма.

2. Намі знойдзена 525 дзеясловаў на -ці ў сучаснай літаратурнай мове. Думаем, не варта тут падаваць іх усе, карысней будзе растлумачыць, калі дзеясловы маюць суфіксы -ць, -ці і -чы.

Тое, які суфікс ужываецца ў інфінітыве — -ць або -ці, — залежыць ад апошняга гука перад ц. Калі апошні гук перад ц галосны, то ўжываецца -ць (да-ць, бра-ць, узя-ць, ляце-ць, плаці-ць і г. д.), калі зычны — ужываецца -ці (вез-ці, грэб-ці, нес-ці, раў-ці, цер-ці).

У беларускай мове ёсць таксама від інфінітыва, які мае суфікс -чы. Такія дзеясловы маюць на канцы асновы г або к (у пэўных выпадках гэтыя г і к зліліся з суфіксам): бегчы, легчы, пячы, секчы (або сячы), стрыгчы, цячы і г. д.

Схематычна апісанае вышэй можна прадставіць так:

1) аснова на галосны — -ць (даць, зваць); 
2) аснова на зычны — -ці (несці, плесці), апрача: 
— аснова на -г, -к — -чы (бегчы, секчы).

У паэтычных творах дапускаецца ўжыванне дзеясловаў першага тыпу з суфіксам -ці або другога тыпу з суфіксам -ць: браці, ткаці, несць, везць.

3. Адпаведнік рускага портянка і ўкраінскага онуча ў беларускай мове — назоўнік «ануча». Тое, што гэтым словам перакладаюцца розныя словы іншых моў (і тряпка, і портянка), — абсалютна нармальная сітуацыя. Гэта паказчык таго, што наша мова па-іншаму дзеліць рэальнасць і ў ёй тыя рэчы, што ў іншых маюць розныя назвы, называюцца аднолькава. Напрыклад, па-руску і алей, і масла можна назваць «маслом», а ў беларускай мове існуе строгае раздзяленне.

Пытаўся [id531170472|Fausto Veranzio].
==================================
Добры дзень.

Падкажыце, калі ласка, у сказе «У такім выпадку (не)дарэчы іншы дзеяслоў» «не» трэба пісаць асобна ці разам? Ці могуць быць варыянты?

Дзякуй.

***

Вітаем!

У значэнні выказніка «недарэчы» пішацца разам. 

https://www.skarnik.by/tsbm/43928

Пыталася [id133096012|Катя Холодок].
==================================
Скажыце, калі ласка, чаму ў «Арфаэпічным слоўніку беларускай мовы» падаецца варыятыўнасць вымаўлення слова «нясвіжскі» і іншых падобных яму, як [нясвішскі] і [нясвіскі]? Паводле правілаў трэба толькі [нясвіскі], бо адбываецца прыпадабненне шыпячых да свісцячых. Гэта афіцыйны слоўнік, але такія памылкі... Выходзіць, што такія словы, як смяешся, маешся і да т. п., можна вымаўляць з [ш]. Слоўнік кажа так, а ва ўсіх падручніках напісана інакш. Што ж рабіць? І ці можна цалкам давяраць гэтаму слоўніку? Дзякуй!

***

Вітаем!

Названы вамі слоўнік атрымаў шмат негатыўных водгукаў сярод знаўцаў мовы за тое, што аўтары па-новаму падыходзяць да развязання пытанняў вымаўлення некаторых спалучэнняў гукаў, у тым ліку тых, пра якія вы пішаце. На жаль, яго сапраўды нельга параіць як надзейную крыніцу па сучасным беларускім літаратурным вымаўленні. 

Мы раім карыстацца іншымі крыніцамі, сярод якіх кніга «Беларускае літаратурнае вымаўленне» Фёдара Янкоўскага, «Слоўнік беларускай мовы» 1987 года пад рэдакцыяй Мікалая Бірылы і «Фанетыка беларускай літаратурнай мовы» (1989).

Пытаўся [id452812651|Уладзь Міхалёнак].
==================================
Добры дзень! Можаце параіць літаратуру аб маўленчым этыкеце ў беларускай мове? 
Загадзя дзякуй за вашу працу!)

***

Вітаем!

Тэма маўленчага этыкету закранаецца ў розных падручніках (пачынаючы са школьных). Пэўную інфармацыю вы зможаце знайсці ў выданнях «Культура маўлення. Частка 1» (Брэст, 2012), «Навучанне маўленчаму этыкету» (Мазыр, 2016). Таксама раздзел на гэту тэму ёсць у кнізе «Русско-белорусский разговорник» (Мінск, 1991). Далучаем гэтыя кнігі да адказу.

Адзначым, што гэта тэма даволі складаная і многія яе аспекты выклікаюць спрэчкі. Таму, калі ў вас будуць дадатковыя пытанні, звяртайцеся да нас!

Пыталася [id183832228|Аліса Цялежнікава].
==================================
Добры дзень!
Падкажэце, калі ласка, на якім сайце можна знайсці арыгінальныя (неперакладныя) фільмы на беларускай мове (як з часоў БССР, так і сучасныя).

***

Вітаем!

Можам параіць вам сайт «Баравік» (https://baravik.org/). На ім ёсць раздзел «Фільмы студыі Беларусфільм», які можа вас зацікавіць. 

Пытаўся [id180137156|Алексей Бруй].
==================================
Калі ласка, ананімна. Раскажыце, якім склонам кіруюць дзеясловы «дазнацца» і «даведацца» (без прыназоўніка). І дапамажыце з лепшым разуменнем слоў: туляг (выплыла з-за туляга жоўтая поўня; воблака або хмара, але якое/якая?), беражніца (патыхае кменам з беражніцы), пазёмачнік (павыдзіраны з зямлі з мохам пазёмачнік з паружавелымі ягадамі; сунічнік?), латочына (былі відаць латочыны белага снегу), пад'ялевец (пад'ялеўцавае пугаўё), ласонікі (ты мне ласонікаў не строй), тафялёвы (тафялёвыя пупышкі), нажутка (старая байкавая нажутка), спопаразку (стаў спопаразку), вобаратнік (лісце вобаратніку), зблажыць (зноў закруцілася ў галаве і зблажыла; дзе націск?). І яшчэ, ці ўжываецца слова «знайніца» (душу назнайніцу вывернула)? Дзякуй!

***

Вітаем!

1. Паводле найноўшага «Тлумачальнага слоўніка беларускай літаратурнай мовы» (2016) дзеяслоў «даведацца» ў значэнні 'сабраць, атрымаць звесткі аб кім-, чым-небудзь' можа мець наступнае кіраванне (без прыназоўніка): што, чаго. Для дзеяслова «дазнацца» ў названым слоўніку кіраванне асобна не падаецца. Але на практыцы гэты дзеяслоў мае такое самае кіраванне, як і «даведацца».

2. Пісьменнік Іван Пташнікаў ужываў слова «туляг» у значэнні 'вялікае воблака, хмара'. Гэта слова можа мець і проста значэнне 'воблака'. Падрабязней пра гэта слова глядзіце ў этымалагічным слоўніку (далучаем відарыс). 

3. Беражніца ў прыведзеным вамі прыкладзе — гэта бераг (гл. відарыс з «Матэрыялаў да дыялектнага слоўніка Гомельшчыны»).

4. Так, пазёмачнік — гэта сунічнік. Акрамя пададзенага вамі варыянта, існуе варыянт з е ў корані (гл. прымацаваны відарыс з артыкула Мікалая Крыўко «Назвы траў, кветак, ягад у адной гаворцы Дзісеншчыны» са зборніка «Жывое слова»).

5. Латочына — гэта невялікі ўчастак чаго-небудзь (гл. відарыс з артыкула Ніны Лявончык «З лексікі в. Заазер'е Вілейскага раёна» са зборніка «Жывое слова»).

6. Пад'ялевец — ядловец (гл. артыкул Аркадзя Жураўскага «О некоторых различиях между письменной и разговорной формами белорусского литературного языка» ў часопісе «Вопросы языкознания» (1973, № 3), які далучаем каментарыем).

7. Ласонікі — прысмакі, ласункі (гл. «Очерки простонародного житья-бытья в Витебской Белоруссии» Мікалая Нікіфароўскага, стар. 36 і далей). 

8. Тафялёвы — таполевы. Ад дыялектнага тофель 'таполя' (гл. відарыс са «Слоўніка беларускіх гаворак паўночна-заходняй Беларусі і яе пагранічча»).

9. Нажутка — верхняя жаночая вопратка з рукавамі (гл. відарыс з кнігі «Дыялектызмы ў творах беларускіх савецкіх пісьменнікаў»).

10. Спопаразку — спачатку (гл. відарыс са «Слоўнік Гродзенскай вобласці»).

11. Вобаратнік — трыпутнік (гл. відарыс са «Слоўніка беларускіх гаворак паўночна-заходняй Беларусі і яе пагранічча»)

12. Зблажы́ць — знудзіць, званітаваць (гл. відарыс з таго самага слоўніка).

13. Так, у беларускай народнай мове ёсць слова «знайніца», яно значыць 'выварат, левы бок тканіны', у вашым прыкладзе ўжыта ў пераносным значэнні (гл. відарыс з таго самага слоўніка).

Яшчэ раз просім, задаючы пытанні, пазначаць, адкуль узяты вашы словы і ілюстрацыі.
==================================
Добрай раніцы! Падкажыце, калі ласка, як слушна перакласьці з расейскае мовы слова «мухобойка»? Знайшла варыянт «мухалапка», але нешта ён, акрамя слоўніку, дзе напісаны, не ўжываецца, таму маю сумнеў. 🤔

***

Вітаем!

Найбольш літаратурным варыянтам будзе слова «хлапушка» (https://www.skarnik.by/tsbm/90697).

Слова «мухабойка» ўжываецца ў народзе (гл. прымацаваныя відарысы са «Слоўніка беларускіх гаворак паўночна-заходняй Беларусі і яе пагранічча» і «Рэгіянальнага слоўніка Віцебшчыны»). Таму гэта слова таксама можна выкарыстоўваць. 

Слова «мухалапка» ўжываюць беларусы Беласточчыны (напрыклад, у газеце «Ніва»). У іх маўленні гэта — паланізм. Слова паходзіць ад польскага muchołapka — пастка на мух.

Пыталася [id173143500|Ганна Скалабан].
==================================
Прыходзьце!
==================================
"}}],"post_source":{"type":"vk"}}],"post_source":{"type":"vk"},"comments":{"count":0,"can_post":1,"groups_can_post":true},"likes":{"count":4,"user_likes":0,"can_like":1,"can_publish":1},"reposts":{"count":1,"user_reposted":0},"views":{"count":398},"donut":{"is_donut":false},"short_text_rate":0.800000},{"id":11160,"from_id":-71024062,"owner_id":-71024062,"date":1581413848,"marked_as_ads":0,"post_type":"post
==================================
💥22 лютага ўвесь Мінск на МОВА ФЭСТ. А ты яшчэ не? Хутчэй далучайся🤗 Уваход вольны!
==================================
Прапаноўваем вашай ўвазе ўнікальныя і рэдкія выданьні, што выйшлі ў нашым выдавецтве. Гэта кнігі па гісторыі Беларусі, грунтоўныя штудыі беларускае мовы, нарысы беларускае найноўшае палітыкі, а таксама рэдкія нумары часопісу «ARCHE». Многія выданьні засталіся ў адзіным асобніку! 
 
Пасьпяшайцеся! Станьма шчасьлівымі ўладальнікамі рэдкіх паасобнікаў! 
https://store.arche.by/promotions/55.html
==================================
Скажыце, калі ласка, чаму на чыгуначных вакзалах кажуць то «поезд», то «цягнік»? Чаму не ўжываецца толькі слова «цягнік»? 

***

Вітаем!

У нашай мове існуюць абодва гэтыя словы. Магчыма, з часам адно з іх канчаткова выцісне другое. Але такія сітуацыі, калі ў мове на пэўным этапе яе развіцця ёсць два словы для аднаго паняцця, — распаўсюджаная з'ява. Гэты выпадак можна лічыць вынікам недастатковай унармаванасці тэрміналогіі.

Пытаўся [id452812651|Уладзь Міхалёнак].
==================================
Вітаю!
Як перакласці анг. easter egg (рас. пасхалка)?

***

Вітаем!

Як і ў прамым значэнні, гэты тэрмін трэба перакладаць як «велікоднае яйка». Ён, у прыватнасці, ужываецца ў беларускіх перакладах прадуктаў Google.

Пытаўся [id130168349|Раман Бага].
==================================
«Архэ» распрадае цікавыя выданні. Сярод іх тыя, якія варта чытаць і аматарам роднага слова, напрыклад «Краёвы слоўнік Чэрвеншчыны». 
 
https://store.arche.by/promotions/55.html
==================================
Добры дзень!
Падкажыце, калі ласка, які варыянт правільны і чаму: «часам вы расчараваны» або «часам вы расчараваныя». 
Загадзя дзякуй!

***

Вітаем!

Дапушчальныя абодва варыянты. Адказы на подобныя пытанні сабраны тут:

https://vk.com/adkazy?w=wall-71024062_8466

Пытаўся [id26164061|Сева Разін].
==================================
Прывітанне, падкажыце, калі ласка, ці існуе слоўнік альбо метадычка руска-беларуская ў энергетычнай галіне. Каб можна было азнаёміцца, як будзе па беларуску «задвижка», «турбина», «система регулирования» и другие термины и оборудование. Дзякуй.

***

Вітаем!

Вам прыдасца «Русско-белорусский политехнический словарь» (далучаем да адказу). Як і наконт папярэдняга адказу са слоўнікам вайсковых тэрмінаў, заўважым, што ў гэтым даведніку выкарыстаны стары правапіс, што трэба мець на ўвазе.

Пытаўся [id15303090|Стёпа Дарган].
==================================
Добры дзень! Калі ласка, падкажыце, ці існуе якісь больш-менш сучасны руска-беларускі вайсковы слоўнік? Загадзя дзякуй!

***

Вітаем!

Адным з найбольш прыдатных для карыстання сёння ёсць «Русско-белорусский словарь для военных» (1996). Далучаем яго да адказу. 

Трэба адзначыць, што выходзіў ён яшчэ да змены правапісу, таму гэта трэба мець на ўвазе і «падганяць» пэўныя моманты да сучасных правілаў (лідэр → лідар, ваенком → ваенкам і пад.).

Пыталася [id63354488|Ганна Снежань].
==================================
Добры дзень. 
Падкажыце, калі ласка, якім чынам называецца «счет-фактура» па-беларуску? 
Ці ёсць слоўнік бухгалтарскіх тэрмінаў анлайн?

***

Вітаем!

Рахунак-фактура.

Гэты тэрмін ёсць у «Юрыдычным слоўніку» на сайце інфармацыйна-пошукавай сістэмы «ЭТАЛОН-ONLINE» тут: http://multilang.etalonline.by/ 

Акрамя гэтага слоўніка, які прызначаны ў большай ступені для юрыстаў, ёсць добры даведнік «Русско-белорусский словарь делопроизводственной и архивной терминологии. Беларуска-рускі слоўнік справаводнай і архіўнай тэрміналогіі» 1997 года (далучаем яго ў выглядзе pdf-файла). Хоць у гэтым слоўніку няма менавіта рахунку-фактуры (хоць і ёсць асобна словы «рахунак» і «фактура»), але ў ім можна знайсці шмат бухгалтарскіх тэрмінаў, напрыклад: дэбет, мемарыяльны ордэр, папярэдні акцэпт, сальдавы і інш. Вялікім плюсам ёсць тое, што тэкст у файле расчытаны і словы можна шукаць праз зацісканне клавіш ctrl + f.

Пыталася [id38229921|Іра Снапкова].
==================================
Вітаю.

Чаму ў слове «вадкасць» ігнаруецца чаргаванне [а] з [о], як, напрыклад, у «вада — водны»? Як так склалася?

Загадзя дзякуй.

***

Вітаем!

Гэта выдатнае пытанне, якое пакуль з'яўляецца выклікам для этымолагаў (гл. прымацаваную выяву з «Этымалагічнага слоўніка беларускай мовы»).

Пытаўся [id531170472|Fausto Veranzio].
==================================
Скажыце, калі ласка, як па-беларуску будзе «ум» і «разум». Альбо дапамажыце перакласьці гэты тэкст: «Когда ум, разум, вера и упования целиком направлены на Всевышнего, человек, благодаря совершенному знанию, избавляется от всей скверны греха, и тогда перед ним открывается путь к освобождению».
Дзякуй!

***

Вітаем!

Пры перакладзе гэтага ўрыўка можна пайсці рознымі шляхамі.

Адзін з іх — не адлюстроўваць тонкае адрозненне і перакласці гэтыя два словы адным: «Калі розум, вера і спадзяванні...»

Другі — перакласці першае слова як «інтэлект», а другое як «розум». Параўнайце, як выглядае гэты радок у англійскай версіі:

When one’s intelligence, mind, faith and refuge are all fixed in the Supreme...

Хочам папрасіць падпісчыкаў у будучыні па магчымасці даваць назву тэксту, адносна якога вы маеце пытанні.

Пытаўся [id566270819|Сяржук Грыдзюшка].
==================================
Добры дзень! Падкажыце, калі ласка, як правільна пісаць па-беларуску «архіварыусам» ці «архіварыўсам»? Дзякуй за адказ.

***

Вітаем!

Архіварыусам (і ў адзіночным, і ў множным ліку). 

Гэта слова падпадае пад правіла пра запазычанні, якія качаюцца на -ум і -ус, і таму пішацца са звычайным у.

https://vk.com/away.php?utf=1&to=http%3A%2F%2Fwww.slounik.org%2Fsearch%3Fdict%3Dnazounik2013%26search%3D%25D0%2590%25D1%2580%25D1%2585%25D1%2596%25D0%25B2%25D0%25B0%25D1%2580%25D1%258B%25D1%2583%25D1%2581%26x%3D38%26y%3D13

Пыталася [id472584267|Олеся Долгушова].
==================================
Вітаю. Падкажыце, калі ласка, як перакласці «продолжение следует»? Напрыклад, у фільме/серыяле «працяг вынікае»?

***

Вітаем!

Гэты выраз перакладаецца як «працяг будзе».

https://www.skarnik.by/rusbel/74089

Пыталася [id180459179|Вікторыя Мядзведзева].
==================================
Ну вось, падарунак ад [club71024062|Дапамога па беларускай мове] з адметнымі, непаўторнымі «І», «Ў», з мадняцкай чупрынай «’» і нават каронамі «Š», «Č» ужо ў мяне 🥳, і налепкі рыхтуюцца да апгрэйду майго Acer! Яны крутыя!👍🏻 Яшчэ раз вялікі дзякуй, [club71024062|Дапамога па беларускай мове]! Будзьма!😉
==================================
Тэлеканал АНТ пытаецца ў беларусаў, ці трэба нам у Беларусі здымаць свае серыялы. У апытанні таксама ёсць пункт наконт мовы, на якой мы хацелі б глядзець айчынныя серыялы. Галасуйце!

https://ont.by/programs/serial-telekanala-ont
==================================
Глеб Лабадзенка ў сваім допісе ў «Фэйсбуку» выкарыстаў слова «вор» (якога, вядома, няма ў беларускай мове). Пасля таго як падпісчык паказаў яму на памылку, сп. Лабадзенка адрэагаваў даволі дзіўным чынам (як менавіта — відаць на прымацаванай выяве).

Шкада, што такую рэакцыю на выпраўленне элементарнай памылкі мы бачым з боку чалавека, які вядзе курсы па беларускай мове...
==================================
Вітаю. Падкажыце, калі ласка, розніцу паміж крамай і магазінам. Дзякую.

***

Вітаем!

Значэнні гэтых слоў на цяперашні момант у беларускай мове строга не размяжоўваюцца. Пэўнае адрозненне ў тым, што крама можа тлумачыцца як «лаўка» (https://www.skarnik.by/tsbm/33960) — гэта значыць невялікая гандлёвая ўстанова, невялікі магазін. Але ў астатнім магазін і крама — сінонімы.

Пыталася [id94460031|Іра Князева].
==================================
https://vk.com/wall-57661031_18338 Ёсьць тут такая цікавая прапанова, хацелася б пачуць вашае аўтарытэтнае меркаваньне...)

***

Вітаем!

Адразу відаць, што той, хто рабіў гэты допіс, не мае дачынення да навукі пра мову. Мы раім вам ігнараваць падобную псеўданавуковую інфармацыю.

Прывядзём пару фактаў, якія наглядна паказваюць, што ўсё выкладзенае ў разгляданым допісе не вартае ўвагі.

Назва «красавік» — народная, яна зафіксавана яшчэ Іванам Насовічам у слоўніку 1870 года (гл. прымацаваную выяву).

Слова «аўторак» — чыста беларускае. Яно зафіксавана ў многіх старых слоўніках народнай мовы (Насовіча, Бялькевіча (гл. прымацаваныя выявы) і інш.) і, вядома ж, цалкам адпавядае ладу нашай літаратурнай мовы.

Аўтару допіса раім пачытаць кнігі па гісторыі беларускай мовы, старыя дыялектныя слоўнікі і перастаць пераглядаць асноўныя лексічныя нормы сучаснай беларускай мовы. 

Пытаўся [id170392414|Алексей Кухта].
==================================
А набор налепак на клавіятуру выйграла [id9762967|Татьяна Радецкая]! Віншуем пераможцу! У хуткім часе з вамі звяжацца наш адміністратар, каб дамовіцца пра перадачу выйгрышу.
==================================
Як правiльна пiсаць: у Кiтаi альбо Кiтаю?

***

Вітаем!

У Кітаі.

Аснова слова «Кітай» канчаецца на мяккі зычны гук [й]. Неасабовыя назоўнікі мужчынскага роду (тыя, якія не абазначаюць людзей) на мяккі маюць у месным склоне канчатак -і: раяль — на раялі, корань — у корані, Фаніпаль — у Фаніпалі.

Асабовыя назоўнікі мужчынскага роду (абазначаюць людзей) на мяккі набываюць канчатак -ю ў месным склоне: герой — пры герою, кароль — пры каралю, вучань — аб вучню.

Пытаўся [id120589552|Алексей Гелис].
==================================
Вітаю! Растлумачце, калі ласка, значэньне гэтых выразаў.

***

Вітаем!

У прыведзеным вамі ўрыўку няма нейкіх асаблівых выразаў. Герой твора Мар'ян кажа, што яго хочуць забіць («Слухай, Антось. Мяне, напэўна, хочуць забіць»). Прычына — кніга (ці яе часткі). «За яе» — за кнігу, «за іх» — за кнігі.

Пытаўся [id563361483|Аляксей Новік].
==================================
Як правільна напісаць па-беларуску urotelial?

***

Вітаем!

На жаль, у пытанні занадта мала інфармацыі. З якой мовы трэба перакласці слова? Або пытанне пра тое, як, не перакладаючы, проста запазычыць замежнае слова і напісаць яго кірыліцай? З якой галіны паходзіць гэты тэрмін?

Калі ласка, удакладніце пытанне, і мы паспрабуем адказаць на яго дастаткова поўна.

Пытаўся [id98674558|Вадзім Талочка].
==================================
Добры артыкул пра тое, як часам нас спрабуюць увесці ў зман рознымі «праўдзівымі» карцінкамі:

https://budzma.by/news/mowny-vyentylyatar-byelaruskaya-mova-pa-bahatamu-18.html?fbclid=IwAR0UebvSzL6U1eQcNBbJTXos6-RYVlr85U6J6eMMbpnDC4EI2t83AIQYshU
==================================
Вітаю!
Ці слушна будзе перакласці ангельскае for your information (FYI) як «для вашай даведкі (ДВД)»? Ці слова «даведка» тут не пасуе?

***

Вітаем!

Выраз for your information з англійскай перакладаецца як «да вашага ведама». «Англійска-беларускі слоўнік» (2013, стар. 312):

information n. (on/about) паведамле́нне, зве́сткі, інфарма́цыя; 

<...>

♦ for your information infml да ва́шага ве́дама

Пытаўся [id130168349|Раман Бага].
==================================
Добры дзень. Пытанне тычыцца пераносу слова. Цi можна падзяляць шч, пераносячы словы «хрышчаны», «знiшчэнне», «дашчаны»? Дзякуй вялiкi.

***

Вітаем!

Так, падзяляць пры пераносе шч можна. Гэтыя літары не дыграф (як дж і дз), г. зн. яны абазначаюць два гукі. Гэты выпадак можна аднесці да наступнага пункта сучасных Правілаў беларускай арфаграфіі і пунктуацыі:

► § 41. Правілы пераносу простых, складаных, складанаскарочаных слоў, умоўных графічных скарачэнняў і іншых знакаў 

<...>

2. Калі ў сярэдзіне слова паміж галоснымі маецца спалучэнне зычных, то пераносіцца на наступны радок або ўсё гэта спалучэнне, або любая яго частка. Можна пераносіць: ся-стра, сяс-тра, сяст-ра; во-стры, вос-тры, вост-ры; пту-шка, птуш-ка; кро-пля, кроп-ля; ма-ста-цтва, мас-тац-тва, мас-тацт-ва; ра-змова, раз-мова; за-става, зас-тава; ра-скрыць, рас-крыць, раск-рыць; бя-скрыўдна, бяс-крыўдна, бяск-рыўдна; дзя-ці-нства, дзя-цін-ства, дзя-цінс-тва, дзя-цінст-ва; двац-цаць, два-ццаць; калос-се, кало-ссе; сол-лю, со-ллю; памяц-цю, памя-ццю; мыц-ца, мы-цца; паа-бапал, па-абапал; насен-не, насе-нне.

Пыталася [id472584267|Олеся Долгушова].
==================================
Апошні па часе пераклад Новага Запавета і Псалмаў (з грэцкай мовы) зрабілі пастар Э. Сабіла і С. Малахаў. Як сказана ў прадмове, асноўная ўвага пры перакладзе аддадзена багаслоўскай дакладнасці. Пераклад зроблены «неафіцыйнай» тарашкевіцай, г. зн. ёсць значная колькасць моўных асаблівасцяў, як дыялектных (у асноўным паводле перакладу 1931 г. Дзекуць-Малея), так і аўтарскіх. 
Дарэчы, гэты пераклад можна замовіць з сайта.
 https://clc-blagovest.by/product/novyi-zapavet-knіga-psalmau-sіnyaya-vokladka-9789856184577?fbclid=IwAR3ZhUuZo5pVf7jzMEgyII9ljVxgXKfDFZi2-nsVZ5cSe9b6PXoKa96vD14
==================================
Добры дзень! Падкажыце, як па-беларуску будзе гучаць i пiсацца слова hostel, па-руску «хостел». Таксама цiкавiць скланенне гэтага слова па-беларуску. Шчыры дзякуй.

***

Вітаем!

Хостэл. Скланяцца гэта слова павінна так: Н. хостэл, Р. хостэла, Д. хостэлу, В. хостэл, Т. хостэлам, М. хостэле.

Цікава, што аўтары «Англійска-беларускага слоўніка» 2013 года не рэкамендуюць запазычваць слова hostel. Вось як яны перакладаюць гэты назоўнік:

hostel n. 1. інтэрна́т 2. турысты́чны ла́гер; турба́за.

Аднак апошнім часам гэта слова стала вельмі шырока ўжывацца, відаць, змагацца з ім не варта.

Пыталася [id472584267|Олеся Долгушова]
==================================
Вітаю.
Падкажыце, калі ласка, як скланяці хімічны элемент «жывасрэбра»?

***

Вітаем!

Калі маецца на ўвазе элемент, які па-лацінску называецца hydrargyrum, то адразу хочам адзначыць наступнае. Тэрмін, які вы прывялі, не ёсць і ніколі не быў агульнапрынятым. У 20-я гады мінулага стагоддзя ў слоўніках навуковай тэрміналогіі быў зафіксаваны тэрмін «жывое срэбра». Вацлаў Ластоўскі ў сваім слоўніку (стар. 621) падаваў варыянт «жывое серабро». Сучасная назва гэтага элемента — ртуць.

Прыведзены вамі неалагізм фармальна скланяецца гэтаксама, як слова «срэбра».

Пытаўся [id38702068|Евгений Асмаковский].
==================================
Ніколі не позна падпісацца на добры айчынны часопіс! 😎
==================================
Падпіска на 2020 год ужо пачалася! Не забывайцеся, на нашым сайце можна падпісацца на папяровы варыянт і электронную копію часопіса.
==================================
Леў Глушыцкі піша пра мову твораў Віктара Карамазава.

https://gazeta.arche.by/article/297.html
==================================
11 студзеня 1862 г. выйшла першая беларускамоўная газета «Mużyckaja Prauda»
==================================
Нядаўна мы атрымалі два падобныя пытанні. Адкажам на іх адным пастом.

Прывітанне! Растлумачце, калі ласка, як правільна пісаць неперакладальныя японскія словы ці прозвішчы. Ці трэба карыстацца сістэмай Паліванава пры напісанні? Напрыклад, як запісаць наступныя словы правільна:
イーペイコー [iipeiko] 
つも [tsumo] 
テンホウ [tenhoo]
すし [sushi]
小島 [kojima] 

Дзякуй!

[id133834455|Макс Медведь]
 
Добры дзень! Ці ўнармавана ў афіцыйным правапісе транслітарацыя японскіх імёнаў і тапонімаў на беларускую мову? І калі так, то дзе з гэтым можна азнаёміцца? Дзякуй!

[id138548045|Віктар Лешкевіч] 

***

Вітаем!

На цяперашні момант адзінай афіцыйнай сістэмы транслітарацыі японскіх імёнаў і тапонімаў няма. Пры іх перадачы ў беларускай мове трэба правяраць, ці няма ўжо адпаведнага слова ў слоўніках і энцыклапедыях. Напрыклад, слова すし [sushi] зафіксавана ў нарматыўных даведніках як «сушы», так яго і трэба ўжываць.

У даведніку Змітра Саўкі «Іншамоўныя найменні ў беларускім тэксце» ёсць раздзел, прысвечаны японскай мове. Але зазначым, што гэты даведнік не нарматыўны, пэўныя правілы ў ім могуць супярэчыць сучаснаму афіцыйнаму правапісу. Напрыклад, сёння мы пішам Токіа, а не Токіо, таксама аўтар раіць перадаваць англійскія wo, wa як ўо, ўа (незалежна ад папярэдняга гука), што супярэчыць базавым правілам беларускага правапісу. Таму карыстацца даведнікам трэба вельмі асцярожна.

Карыстаючыся сістэмай Паліванава, трэба памятаць, што яна складалася на аснове рускай мовы. У беларускай, напрыклад, не можа быць спалучэнняў гукаў ті, тя, тю, тё (іх трэба замяняць на ці, ця, цю, цё). 

Прыведзеныя ў пытанні Макса прыклады трэба перадаваць так:

イーペイコー [iipeiko] — іпэіко;
つも [tsumo] — цумо;
テンホウ [tenhoo] — тэнхо;
小島 [kojima] — Кадзіма.

Наконт слова すし [sushi] (у значэнні стравы), як гаварылася вышэй, не дзейнічаюць правілы, якімі карыстаемся для іншых слоў з し. Але трэба мець на ўвазе, што калі нам сустрэнецца すし як назва, напрыклад, вёскі або мянушка сабакі, то すし трэба адназначна перадаваць як Сусі.
==================================
Фэст UZAJEMNA! / УЗАЕМНА! абвяшчае конкурс для музыкаў 

Нагадаем, 2 лютага, у дзень народзінаў нацыянальнага героя Беларусі Кастуся Каліноўскага, у менскім клубе Re:public адбудзецца адмысловая святочная імпрэза - Беларускі Музычны Фэст UZAJEMNA!/УЗАЕМНА! 
 
У сувязі з вялікай колькасцю музычных калектываў, жадаючых выступіць на фестывалі, арганізатары вырашылі абвесціць спецыяльны конкурс. 
 
Этапы конкурса: 
1 этап. 
- да 15 студзеня ўключна трэба падаць заяўку ад музычнага гурта ў абмеркаванні сустрэчы ці на email: w1979@tut.by 
2 этап. 
- з пададзеных заявак будуць адабраныя гурты для галасавання ў вк, якое пройдзе з 16 па 23 студзеня 
3 этап. 
Запрошаныя эксперты, арганізатары абяруць з улікам інтэрнэт-галасавання пераможцу ці пераможцаў да 27 студзеня 
 
Заяўка музычнага калектыва павінна ўключаць: 
- назва гурта 
- кантактная інфармацыя 
- песня калектыва на беларускай мове 
 
Конкурс не мае аніякіх абмежаванняў апроч наяўнасці беларускамоўнай праграмы ад 1-й да 3-х песень дзеля выступу на фэсце. 
 
Звяртаем увагу музыкаў: апроч выступу на святочным канцэрце арганізатары і партнёры фэста акажуць гурту-пераможцу падтрымку ў запісе 1-й кампазіцыі! 
____________________________________________ 
– Каго любіш? 
– Люблю Беларусь! 
– То ўзаемна! 
 
Запрашаем усіх наведаць Беларускі Музычны Фэст UZAJEMNA!/УЗАЕМНА! і разам ушанаваць памяць істотных старонак гісторыі роднай краіны! 
 
Квіткі: 
https://smsbilet.by/catalog/concerts/festival-uzajemna-s-uchastiem-belorusskih-grupp-dzieciuki-znichamprutvica-pawa-stary-olsa-raman-arlou-i-u-neskladovae-i-dr.html 
 
Кантактная інфармацыя: 
+375 (29) 649-0-888 
w1979@tut.by
==================================
Будзьма з БЕЛАРУСКАЙ мовай!

25 студзеня мы разыграем вось такі набор налепак на клавіятуру.

Каб удзельнічаць, трэба:

► быць падпісчыкам «Дапамогі па беларускай мове»;
► зрабіць рэпост гэтага допіса.

Па Беларусі дашлём выйгрыш бясплатна. Перасыланне ў іншыя краіны — за кошт удзельніка.

Няхай вам пашчасціць! 😎
==================================
⚡ Конкурс [club67939756|Заспявай-6] абвесціў фіналістаў!

Паслухай новыя імёны ў беларускай музыцы👇🏻
==================================
«Адзін дома» па-беларуску! 5-7 студзеня ў кінатэатры «Масква» паказы самай знакамітай каляднай камедыі ў беларускім дубляжы. 
 
🏃‍♂Колькасць сеансаў абмежаваная, таму спяшайцеся па квіткі: afisha.tut.by/film/adzin-doma

У нашым інстаграм розыгрыш 2 запрашальнікаў: https://www.instagram.com/artsiadziba/
==================================
5 студзеня 1104 г. нарадзілася Ефрасіння Полацкая — княжна полацкая, асветніца, прылічаная да святых.
==================================
Выйшла кніга Юрыя Пацюпы! Раім усім, хто цікавіцца родным словам.
==================================
Беларускія вершы Яна Баршчэўскага : праблемы рэканструкцыі, атрыбуцыі і эдыцыі / Юры Пацюпа ; гіст. камент. В. У. Мартысюка. 
У манаграфіі на падставе параўнання і прымеркавання ўсіх даступных на сённяшні дзень крыніц даследуюцца беларускамоўныя вершы Яна Баршчэўскага і тыя, якія яму прыпісваліся ці прыпісваюцца, прапануецца іх рэканструкцыя, зробленая з дапамогай арыгінальнай аўтарскай методыкі, удакладняецца атрыбуцыя. Чытач упершыню можа пазнаёміцца з тэкстамі паэта, максімальна набліжанымі да пратографа, падрабязным аналізам іх верша і стылю. 
Даследаванне разлічанае на тэкстолагаў, фалькларыстаў, вершазнаўцаў, гісторыкаў літаратуры і аматараў паэзіі XIX ст.
==================================
"}}],"post_source":{"type":"vk"}}],"post_source":{"type":"api
==================================
Вітаю)
Наколькі характэрны для народнай мовы формы будучага часу чакацьму, чакацьмем, рабіцьму, рабіцьмем і г.д.?
Гэта толькі палескія гаворкі? І у іх ці скрозь гэтак?

***

Вітаем!

На пытанне пра такія формы мы адказвалі раней тут: 

https://vk.com/adkazy?w=wall-71024062_5995

Распаўсюджанасць гэтых формаў добра відаць з карты «Дыялекталагічнага атласа беларускай мовы»:

https://res.cloudinary.com/philology/image/upload/dabm/166.jpg

Пытаўся [id180137156|Алексей Бруй].
==================================
Original: https://res.cloudinary.com/philology/image/upload/dabm/166.jpg
==================================
Ёсць пытанне наконт тэхнічнай лексікі. Як лепш перакласці з рускай мовы «запирающий», «регулирующий»? Напрыклад, «регулирующий орган»? Бо «рэгулюючы» гучыць неяк прыкра.

***

Вітаем!

«Запирающий» можа перакладацца як «запіраючы» і «запіральны» (https://vk.com/away.php?utf=1&to=http%3A%2F%2Fwww.slounik.org%2Fsearch%3Fdict%3Dfizmat%26search%3D%25D0%2597%25D0%25B0%25D0%25BF%25D1%2596%25D1%2580%25D0%25B0%25D1%258E%25D1%2587%25D1%258B%26x%3D22%26y%3D13).

Хоць у слова «рэгулюючы» — як і ў «запіраючы» — сапраўды ёсць загана (гэты дзеепрыметнік супадае з дзеепрыслоўем: які? — рэгулюючы, што робячы? — рэгулюючы), яно пакуль што ўсё яшчэ выкарыстоўваецца ў якасці тэрміна. Яго сінонімамі выступаюць словы «рэгуляцыйны» (https://www.skarnik.by/tsbm/73153) і «рэгуліровачны» (https://www.skarnik.by/tsbm/73141).

Пытаўся [id487119169|Alex Ardou].
==================================
Шаноўныя падпісчыкі, жадаем вам цудоўнага Новага года!

Будзьце ў 2020-м яшчэ шчаслівейшыя! А мы працягнем шукаць адказы на вашы пытанні і публікаваць цікавінкі пра беларускую мову.
==================================
З Раством Хрыстовым ! 😊😊 
«Сёньня нарадзіўся вам у горадзе Давідавым Збаўца, Які ёсьць Хрыстос Гасподзь». 😊😊
==================================
Добрая навіна! Яндэкс навучыў Алісу чытаць казкі па-беларуску. Пакуль даступны «Баран бок абадран» у выкананні Лявона Вольскага, а таксама «Сляпы, глухі і бязногі» ад Русі і «Піліпка-сынок» ад гурта NaviBand 
Каб паслухаць, неабходна сказаць да прыкладу, «Алиса, включи сказку от Левона Вольского» 
Спадзяюся, што запыты таксама хутка на мову перакладуць)
==================================
Шаноўная суполка! Дзякуй вам за дапамогу па беларускай мове! Хацелася б папрасіць вас не прапагандаваць у вашай суполцы сатанінскіх і паганскіх кніг і фільмаў! Спадзяюся на ваша разуменне пачуццяў вернікаў.

[id180137156|Аляксей Бруй].

***

Шаноўны Аляксей!

У сваёй суполцы мы не прапагандуем пэўных рэлігій і канфесій і ніколі не маем на мэце абразіць пачуцці вернікаў. Усе матэрыялы, якія публікуюцца і рэкламуюцца ў нашай суполцы, адпавядаюць агульнапрынятым у нашай краіне нормам маралі і этыкі. Часта мы публікуем творы мастацтва, у якіх па-мастацку асэнсаваны пэўныя рэчы і з'явы. Мы перакананыя, што аўтары гэтых твораў таксама ні ў якім разе не хацелі нікога абразіць.

Дзякуем за разуменне нашай пазіцыі.
==================================
*Допіс не правераны
==================================
Доўгачаканы серыял Witcher («Вядзьмар») нарэшце выйшаў! 
Хочаш глядзець яго на роднай мове? Тады не сядзі седзьма, а падтрымай краўд-праект па яго агучванні на беларускую! 
Глядзі серыял і атрымай у падарунак камп’ютарную гульню «Легенды Айзэнвальда» і кнігу «Вядзьмар. Апошняе жаданне»! 
 
https://www.talaka.org/projects/3378/overview
==================================
Такі вось допіс прапануе нам гурт «Закон Гука». 

І калі мы ўжо загаварылі пра вывучэнне беларускай мовы, то нагадваем, што па-беларуску ў абвесным ладзе правільна «мы смяЁмся», а не «мы смяЕмся». ☝🏻 

***

Каб вывучыць беларускую мову, трэба пачаць жыць ёй. Добрая песня дапаможа:
==================================
*Пост не правераны адміністрацыяй суполкі.

Лайфхакі паспяховай прэзентацыі: скетч-канспект 

7 снежня ў VOKA Cinema адбыўся воркшоп праекта #Першыя «Майстэрства публічнай прэзентацыі сваіх ідэй». 📢

Спікер Дзмітрый Смірноў - спікінг-коўч TEDxMinsk, кіраўнік школы прамоўніцкага майстэрства, бізнес-трэнер, генеральны прадзюсар Радыё Бі-Эй, радыёвядучы – падзяліўся лайфхакамі паспяховага публічнага выступлення. Галоўныя ідэі глядзіце ў скетч-канспекце! 👇

Далучайцеся да праекта #Першыя!
==================================
Любіце сучаснае кіно па-беларуску анлайн? 
Напішыце пра гэта і дапамажыце з’явіцца рэйтынгавым навінкам! 
З 16 да 27 снежня на старонцы [club137358267|Gavarun.by] выходзяць новыя беларускія трэйлеры, пазначце ў каментарыях, які фільм вам цікава паглядзець. Больш каментаў — больш шанцаў на выхад!
==================================
З'явіўся анонс новага «Роднага слова». У продажы часопіс можна знайсці ў «Акадэмкнізе».
==================================
Чытайце ў снежаньскім нумары часопіса "Роднае слова":
∙ “Я – тэатрал!”: Конкурс рэцэнзій на спектаклі Нацыянальнага акадэмічнага тэатра імя Янкі Купалы 
∙ Мікола Трус 
Ранняя шаўчэнкіяна Янкі Купалы: 
геаграфія вядомасці і прызнання 
∙ Анжаліка Садоўская, Дар’я Пыхалава 
Маладосць у моўнай карціне свету беларусаў 
∙ Анатоль Трафімчык 
Асаблівасці навучання ў народным вучылішчы: 
Вёска Вялікія Круговічы
==================================
Прывітанне! Сутыкнуўся з такім пытаннем, бо нідзе няма ў слоўніках: як па-беларуску слова «щи»? Выбачайце, калі было ўжо пытанне! Дзякую!

***

Вітаем!

Слова «щи» ёсць у асноўных акадэмічных слоўніках. Вось, напрыклад, яго пераклад на беларускую мову ў «Русско-белорусском словаре»: https://www.skarnik.by/rusbel/105121

Пытаўся [id1099848|Дима Гомон].
==================================
Як вам такое? Кніга аддрукаваная! Першы сапраўдны Гары Потэр па-беларуску. 
Нагадваем, што ў суботу 14 снежня ў 11.00 у кнігарні "Светач" (Мінск, пр-т. Пераможцаў, 11) пачнецца cтарт продажаў кнігі.
==================================
Добры дзень! Калicьцi я задавала вам пытанне пра напiсанне выразаў «жыў у Пецярбургу цi Пецярбурзе», атрымала грунтоўны адказ, але вось лiтаральна сёння ўбачыла ў П. П. Жаўняровiча ў «Даведнiку па лiтаратурнай праўцы», варыянт «у Пецярбурзе». Даведнiк выдадзены ў 2017 годзе. Дарэчы, гэты варыянт мне вельмi даспадобы. (Параграф 95-ы пра дапасаванне прыдаткаў.) Можа, прапануем чытачам карыстацца i гэтым варыянтам таксама, на мой погляд, ён неяк лепш гучыць. Дзякуй Вам.

***

Вітаем! 

Так, нам вядома пра пазіцыю спадара Жаўняровіча па гэтым пытанні. Больш дакладна яно разглядаецца на старонцы 264 названага вамі даведніка.

Аднак хочам падкрэсліць: мы лічым, што для беларускай мовы цяпер адны з найгалоўнейшых рэчаў — унармаванасць і адзінства. Калі можна скараціць варыянтнасць, лепш гэта рабіць. І ўлічваючы тое, што мы пісалі вам у сваім адказе пра граматыку беларускай мовы 1985 года, выпадак са скланеннем падобных назваў — якраз з тых, дзе можна спыніцца на адным варыянце. Для большасці раздзяленне марфалагічных варыянтаў па стылях — даволі складаная рэч, людзі будуць пачынаць блытацца. Таму раім усё ж спыніцца на скланенні Пецярбург → Пецярбургу, у Пецярбургу.

Пыталася [id472584267|Олеся Долгушова].
==================================
Прабачце спадарства, зьявілася складанасьць з даволі простымі (бытавымі) выразамі! Як перакласьці: «стирать вывернутым наизнанку» і «гладить с изнаночной стороны»? Я б пераклаў як: мыць/прасаваць вывернутым на левы бок/спод, прасаваць зь левага боку).
Можа ёсьць «стандартныя» выразы, каб пазначыць на цэтліку адзеньня й было зразумела паспалітаму спажыўцу?

***

Вітаем!

Мыць вывернуўшы і прасаваць са сподняга боку / са споду.

Пытаўся [id379493947|Ян Гацук].
==================================
📄Чытаючы «Пушчанскую адысею» Аляксея Карпюка. Матэрыялы да беларускага слоўніцтва 
 
Аляксей Карпюк — наш недаацэнены пісьменнік. У тым ліку за мову сваіх твораў, у якой ёсць багата чаго, чым можна ўзбагаціць наш лексікон. Піша Юрась Пацюпа.

https://gazeta.arche.by/article/267.html
==================================
Сустракаем новы дыялектны слоўнік!)
==================================
Плытніцтва: тэматычны слоўнік/Нац. акад. навук Беларусі, Цэнтр даслед. беларус. культуры, мовы і літ., Ін-т мовазнаўства імя Я. Коласа ; уклад. В. М. Курцова [і інш.]

Слоўнік адлюстроўвае абазначальныя сродкі, звязаныя з плытніцтвам. У працу ўключана архіўная лексіка, што збіралася пераважна ў 60-70-я гады XX ст., а таксама абазначальныя сродкі, якія публікаваліся як самастойныя тэматычныя падборкі па плытагонстве ці ў якасці рэестравых адзінак у складзе лексіконаў у розных дыялекталагічных, а таксама ў асобных этнаграфічных і іншых выданнях. 
Выданне адрасуецца даследчыкам, выкладчыкам усходнеславянскіх моў, славістам, а таксама фалькларыстам, этнографам, аматарам роднай мовы.
==================================
"}}],"post_source":{"type":"vk"}}],"post_source":{"type":"vk"},"comments":{"count":0,"can_post":1,"groups_can_post":true},"likes":{"count":4,"user_likes":0,"can_like":1,"can_publish":1},"reposts":{"count":0,"user_reposted":0},"views":{"count":475},"donut":{"is_donut":false},"short_text_rate":0.800000},{"id":10894,"from_id":-71024062,"owner_id":-71024062,"date":1575282357,"marked_as_ads":0,"post_type":"post
==================================
Вітаю! Ці можаце параіць французска-беларускі слоўнік грамадска-палітычнай лексікі? Загадзя дзякуй.

***

Вітаем!

На жаль, перакладная французска-беларуская лексікаграфія на цяперашні момант развітая недастаткова моцна. Таму вам, хутчэй за ўсё, давядзецца шукаць патрэбныя словы ў агульнамоўным «Французска-беларуска-рускім слоўніку» 1992 года. Яшчэ сёлета выйшаў даволі вялікі «Французска-беларускі слоўнік прававой лексікі» (https://akademkniga.by/katalog/inostrannye-yazyki-inostrannaya-literatura-v-podlinnike/slovari-inostrannyh-slov/francuzska-belaruski-slonik-pravavoj-leksiki.html). Вядома, гэта іншая сфера, але ён таксама можа быць карысны вам.

Пыталася [id136554978|Лена Дорофейчик].
==================================
Дарагія беларускамоўныя сябры, калі ласка, паўдзельнічайце ў нашым эксперыменце па беларускай мове! Дзесяць хвілін вашага часу дапамогуць нам даведацца болей пра нашу мову! (Перапост вітаецца :) )
http://spellout.net/ibexexps/prystauka/Bel_Islands_Subj/experiment.html
==================================
Вітаю )
Што за слова «путУр» і адкуль яно пайшло? 
На Нясьвіжчыне сустракаеца ў выразе «сядзіць (жыве) як путур!». Азначае — адасоблена, зьдзічэла.

***

Вітаем!

У заходняй, паўднёвай і паўднёва-заходняй частках Беларусі ўжываюцца дзеясловы «пату́рыцца» ('пайсці, накіравацца'), «потуры́ць» ('пагнаць, выгнаць') і «потурэ́тэ» ('гнаць'). Магчыма, слова «путур» этымалагічна звязана з гэтымі дзеясловамі (на месцы этымалагічнага «о» ў гаворках паўднёва-заходняга дыялекту можа вымаўляцца «у» — пудбароддзе, пуддаці, пуд'есці; таксама націск у дзеяслове «пату́рыцца», як і ў названым вамі слове, прыпадае на склад -ту-). Тады яго значэнне прыблізна можна было б растлумачыць як 'той, хто патурыўся некуды; той, каго патурылі некуды'.

Цікава, што ў «Слоўніку беларускіх гаворак паўночна-заходняй Беларусі і яе пагранічча» занатавана параўнанне «жывець адзін, як ата́дура» (гл. чацвёртую выяву, крыніцы першых трох выяў пазначаны ў іх апісанні). Паходжанне слова «атадура» аўтары слоўніка звязваюць з літоўскім atãdūras.

Пытаўся [id180137156|Алексей Бруй].
==================================
«Слоўнік Гродзенскай вобласці», стар. 345.
==================================
«Тураўскі слоўнік», том 4, стар. 199.
==================================
Артыкул «З дзеяслоўнай лексікі вёскі Акропна Драгічынскага раёна» І. І. Лучыца-Федарца, «Беларуская дыялекталогія», выпуск 2.
==================================
«Слоўнік беларускіх гаворак паўночна-заходняй Беларусі і яе пагранічча», том 1, стар. 118.
==================================
Ананімна, калі ласка.
Ці можна перакласці з рускай мовы на беларускую «копия верна» як «копія верная»? Якія яшчэ існуюць варыянты? Дзякуй.

***

Вітаем!

Варыянт «копія верная» не ўжываецца.

На жаль, на сёння няма адзінага варыянта, які быў бы агульнапрынятым. Напрыклад, у «Інструкцыі па справаводстве ў дзяржаўных органах і арганізацыях Рэспублікі Беларусь» (БелНДІДАС, 2011) чытаем:

► Адзнака аб засведчанні копіі афармляецца ніжэй рэквізіту «Подпіс» і ўключае слова «Верна», назву пасады асобы, якая засведчыла копію, яе ўласнаручны подпіс, расшыфроўку подпісу і дату засведчання. 

Напрыклад: 

Верна 
Інспектар аддзела кадраў Подпіс А.Г.Ляонаў 
25.01.2008

У Інстытуце мовазнаўства карыстаюцца штампам з надпісам «копія сапраўдная».
==================================
Сёння на канале праекта «Дыялекты Беларусі» з'явіўся новы выпуск праграмы «Гаворка пра гаворкі». Госць гэтым разам — шэф-рэдактар «Нашай Нівы» Андрэй Дынько, які расказвае пра сваю вёску Заказанку і пра тое, як у ёй гавораць.

https://www.youtube.com/watch?v=u-A4InpbJLg
==================================
Вітаю. 
У батанічным слоўніку Аненкова 1878 года выданьня сярод рэгіянальных назваў расьліны скрыпень ёсьць беларуская назва «боровое зелье», зафіксаваная на Гарадзеншчыне. Як перакласьці сэнс гэтае назвы на рускую мову? Ці слушна я разумею яе як «трава, которая растёт в бору»?

***

Вітаем!

Сэнс гэтай назвы вы разумееце правільна. Але ў рускай мове ёсць слова «боровой». Таму можна можна перакласці гэтую назву як боровая [лекарственная] трава.

Пытаўся [id170392414|Алексей Кухта].
==================================
Кастусь Каліноўскі ! Спі спакойна - наш герой!
==================================
Матэрыял пра мову Гродзеншчыны — апошні з серыі матэрыялаў, створаных у рамках праекта «Мова» на «Анлайнеры». Глядзім, чытаем і атрымліваем асалоду. 😎

https://people.onliner.by/2019/11/20/havorki-zachad?fbclid=IwAR0mgDxySW0DMh_Z2fFesU4zJh0iRTyxAeLuN6G5nuZ1a0DYB2SCIwsjG8s
==================================
Апошні на цяперашні момант, чацвёрты выпуск праграмы «Гаворка пра гаворкі». Паслухайце, якая цікавая мова ў бабы Гандзі з вёскі Зянькі Камянецкага раёна!

https://www.youtube.com/watch?v=fGDcMnCvZm4
==================================
Трэці выпуск праграмы «Гаворка пра гаворкі».

https://www.youtube.com/watch?v=9kS9yGHUu0E
==================================
Другое відэа з канала праекта «Дыялекты Беларусі».

Запісвайце ад сваіх старэйшых сваякоў цікавыя словы і вы!

https://www.youtube.com/watch?v=NXteAFAW_gc
==================================
Вітаю! Як можна перакласці назву фільма The Mandalorian?

***

Вітаем!

«Мандалорац».

Гэта назва, наколькі нам вядома, утворана ад назвы выдуманай планеты Мандалор. У беларускай мове назоўнікі, якія называюць людзей па мясцовасці, з якой яны паходзяць, могуць мець суфікс -ец (-ац): аршанец, венгерац, чарнагорац. Параўнайце таксама, як перакладзена назва гэтага фільма ва ўкраінскай «Вікіпедыі»: https://uk.wikipedia.org/wiki/%D0%9C%D0%B0%D0%BD%D0%B4%D0%B0%D0%BB%D0%BE%D1%80%D0%B5%D1%86%D1%8C

Пытаўся [id130168349|Раман Бага].
==================================
Вітаю!
Даўно цікавіла пытанне, як пішацца не- з назвамі рэлігій, канфесій, прыметнікаў, ад іх вытворных, і іх не-паслядоўнікаў. Напрыклад: немусульманін або не-мусульманін, не-іслам, не-юдаізм, не-хрысціянства?

***

Вітаем!

Выпадкі, пра якія вы гаворыце, падпадаюць пад наступнае правіла:

► 1. Не (ня) пішацца разам: 
 
<...>
 
з назоўнікамі, калі адмоўе прыдае слову без гэтай часціцы значэнне супрацьпастаўлення, адмаўлення: неспецыяліст, нечалавек, неметал, нятэрмін, нелінгвіст і інш., напрыклад: розніца паміж тэрмінамі і нятэрмінамі, кніга прызначана ў асноўным для неспецыялістаў, нелінгвісту гэтыя тэрміны могуць быць незнаёмыя.

Пытаўся [id45092053|Дмитрий Радкевич].
==================================
У пачатку гэтага года праект «Дыялекты Беларусі» пачаў выпускаць перадачу «Гаворка пра гаворкі», у якой вядучыя расказваюць пра народныя словы, што ўжываюцца ў Беларусі і ў сумежных рэгіёнах. Перадача цікавая, але, як нам здаецца, яна заслугоўвае большай увагі, чым мае цяпер. 

Такім чынам, прапануем вам паглядзець першы выпуск «Гаворкі пра гаворкі».

https://www.youtube.com/watch?v=p_-8YjKolpk
==================================
Добрага дня ўсiм! Падкажыце, калi ласка, слова «Полацак» цi захоўвае лiтару «а» ва ўскосных склонах? Напрыклад: «Полацка» цi «Полацака»? Цi дапушчальная варыятыўнасць ва ўжываннi гэтага слова? На якiя нормы цi працы можна спасылацца? Шчыра дзякую.

***

Вітаем!

У нарматыўным даведніку «Назвы населеных пунктаў Рэспублікі Беларусь» (пад рэд. В. Лемцюговай) назва гэтага горада ў назоўным склоне зафіксавана ў форме «Полацк» (без другога «а»). Гэта значыць, калі вы пішаце афіцыйным правапісам, то трэба пісаць Полацк.

У класічнай традыцыі такія назвы гарадоў пісаліся (і, паводле «Беларускага класічнага правапісу», пішуцца цяпер) з другім «а»:

► 25. У беларускіх уласных назовах у канцавым спалучэньні -цк разьвілося ўстаўное а: Голацак, Друцак, Клецак, Полацак, Слуцак, Шацак і пад.; але ва ўскосных склонах: з Клецку, пад Полацкам, у Слуцку, і ў прыметніках: клецкі, полацкі, слуцкі.

Што да скланення гэтай і падобных назваў, то і ў неакласічным правапісе (гл. абзац вышэй), і ў афіцыйным ва ўскосных склонах другога «а» няма: Полацка, Полацку і г. д. Такі беглы галосны гук у ненаціскной пазіцыі таксама сустракаем, напрыклад, у наступным выпадку: навобмацак → вобмацкам.

Пыталася [id472584267|Олеся Долгушова].
==================================
Добры дзень, ананімна, калі ласка. 
Падкажыце, якая існуе семантычная розніца паміж словамі «мусіш» і «павінен». Многа разоў чуў сказы: «Мы мусім зрабіць гэта...» ці «Мы павінны зрабіць гэта...» Але не ведаю, у якім выпадку лепей казаць адно, а ў якім другое.

***

Вітаем!

Гэтыя словы — вельмі блізкія сінонімы. Таму правесці дакладную мяжу паміж іх значэннямі наўрад ці магчыма. 

Калі ўсё ж паспрабаваць размежаваць іх ужыванне, то можна сказаць, што слова «мусіць» стаіць бліжэй да «вымушаны». Сказ «Я мушу гэта зрабіць» — можа быць блізкім па сэнсе да «У мяне няма іншага выбару, выйсця, апрача як зрабіць гэта». Інакш кажучы, з дапамогай слова «мусіць» можна падкрэсліць пэўныя абставіны, што склаліся вакол кагосьці і вызначаюць яго дзеянні.

Словы «павінен», «павінны» ў меншай ступені адносяцца да ўмоў, якія прымушаюць да чагосьці. З іх дапамогай можна адзначыць, што нехта мае пэўны абавязак (Вы павінны добра вучыцца), або паказаць даволі высокую ступень упэўненасці ў нечым (Ён павінен быў прыехаць у 16 гадзін).

Трэба дадаць, што слова «мусіць» часта ўжываецца не як дзеяслоў у яго асабовых формах (мушу, мусіш і г. д.), а ў форме інфінітыва ў значэнні пабочнага слова: «Вы, мусіць, галодныя». Як сінонім выкарыстоўваецца «мусібыць»:

► — Не, гэта, мусібыць, брахня (Якуб Колас. «Дрыгва»).

► Маўчаць Завістовічу, мусібыць, было яшчэ горш, і ён вярнуўся на плынь ранішняй сустрэчы ўтраіх, не прадчуваючы, чаго гэта можа каштаваць (Максім Лужанін. «Чырвоная камяніца»). 

► І, мусібыць, сам ахвіцэр вялікі, бо тут во, каля шыі кругом, у бліскучых цацачках (Ніл Гілевіч. «Мы скора завітаем зноў»).

Выкарыстоўваць «мусібыць» як асабовы дзеяслоў нельга: сказ «Гэта мусібыць зроблена за два дні» — няправільны.
==================================
5 ПРАВІЛАЎ ЖЫЦЦЯ КАСТУСЯ КАЛІНОЎСКАГА👇🏻
==================================
Так!
==================================
Няма візы :(
==================================
Прывітанне ўсім. Патлумачце, калі, у якім выпадку казаць адчыняць/зачыняць і ў якім адкрываць/закрываць. І дзе таксама можна пачытаць, што можна адкрываць/закрываць, а што адчыняць/зачыняць?

***

Вітаем!

Адчыняць/зачыняць мае больш вузкае значэнне. Адчыняць/зачыняць можна толькі тое, што мае дзверы, створкі, фортку, накрыўку і да т. п. Напрыклад, адчыніць акно, адчыніць вароты.

Адкрываць/закрываць ужываецца ў большай колькасці выпадкаў. Можна адкрыць сход, адкрыць школу, адкрыць у дзіцяці талент, адкрыць сакрэт і г. д. 

Больш падрабязна пра значэнні гэтых слоў чытайце ў тлумачальным слоўніку:

► адкрыць — https://www.skarnik.by/tsbm/3346
► адчыніць — https://www.skarnik.by/tsbm/4665

Пытаўся [id15303090|Стёпа Дарган].
==================================
Новы артыкул Юрыя Пацюпы. Пэўныя сцверджанні могуць здзівіць, альбо з імі можна не пагадзіцца, але ў цэлым гэты тэкст будзе вельмі карысны для тых, хто цікавіцца гісторыяй і сучаснасцю беларускай мовы.

https://gazeta.arche.by/article/247.html?fbclid=IwAR330dv42hxFDrmBqdMQy9vbpR_ZZlssDsWbKm12GW9GhaOCfdOtg3Y4HiE
==================================
Што зрабілася з дзяржаўным тэлебачаннем ? На ОНТ прапануюць часцей карыстацца роднай мовай і вывучаць беларускую лацінку
==================================
Знаёмімся са зместам новага нумара.
==================================
Чытайце ў лістападаўскім нумары часопіса "Роднае слова":
∙ Таццяна Ганчарова-Цынкевіч 
Рамантыка-рэвалюцыйная героіка апавяданняў Міхася Лынькова: Да 120-годдзя з дня нараджэння 
∙ Наталля Леўчанка 
Семантыка ўласнага імя ў складзе фразеалагізмаў 
∙ Вынікі конкурсу навукова-даследчых работ 
∙ Славіна Гаўрылава 
Краязнаўчыя музеі Беларусі: рэпрэзентацыя сучаснасці ў экспазіцыях і “музейны” час
==================================
Вітаю. Як усё ж такі лепей перакласці «штаны»: штаны, нагавіцы, порткі? Ці не будуць штаны русізмам, нагавіцы архаізмам, а порткі ўвогуле кальсонамі? :)

***

Вітаем!

Усе названыя вамі словы — штаны, нагавіцы, порткі — ёсць у сучаснай беларускай мове. Сярод іх няма тых, выкарыстання якіх варта было б пазбягаць. 

У слоўніках назоўнікі «нагавіцы» і «порткі» маюць памету «размоўнае». Але такія паметы не трэба ўспрымаць як строгія абмежавальнікі пры выкарыстанні слоў. Часцей за ўсё яны проста сігналізуюць пра тое, якое са слоў-сінонімаў у сінанімічным шэрагу трэба ўспрымаць як асноўнае і нейтральнае. 

Дарэчы, ва ўсіх гэтых слоў ёсць яшчэ адзін сінонім — майткі (мае памету «абласное»).

Словы, якія мы згадалі ў адказе, у тлумачальным слоўніку:

► майткі — https://www.skarnik.by/tsbm/36869
► нагавіцы — https://www.skarnik.by/tsbm/40196
► порткі — https://www.skarnik.by/tsbm/62128
► штаны — https://www.skarnik.by/tsbm/94464

Пыталася [id160209995|Вера Чеушева].
==================================
Дапамога па беларускай мове не нясе адказнасьці за пісьменнасць гэтага посту.
 
Дзіцячая казка ў вершах «Муха-Цакатуха» ад савецкага класіка Карнея Чукоўскага загучала па-беларуску! 
 
Агучана студыяй [club137358267| Gavarun.by] 
Пераклад з рускай мовы Таццяны Паповай
==================================
Добры дзень. Як можна перакласці на беларускую словы «фендом», «шипперить», «кроссовер», «спойлер»?

Ананімна.

***

Вітаем!

Словы, названыя вамі, — англіцызмы ў рускай мове. У рускую мову яны трапілі таму, што ў англійскай гэта ёмкія словы, значэнне якіх па-руску (як і па-беларуску) цяжка перадаць адным словам. Напрыклад, значэнне слова «красовер» можна растлумачыць як 'мастацкі твор, у якім змешваюцца элементы і/або героі некалькіх незалежных адзін ад аднаго выдуманых сусветаў'; спойлер — гэта заўчасна раскрытая важная сюжэтная інфармацыя, якая разбурае інтрыгу, задуманую аўтарамі, не дае перажыць яе самастойна і пазбаўляе чытача (гледача, гульца) пэўнай часткі задавальнення ад сюжэта, чым псуе ўражанне ад яго; фэндам — субкультура, прадстаўнікі якой ёсць фанатамі пэўнага твора мастацтва (кнігі, фільма і г. д.); шыперыць — будучы прыхільнікам пэўнага твора, падтрымліваць адносіны — часцей за ўсё рамантычнага характару, радзей сяброўскага — двух або больш персанажаў (адсочваць і аналізаваць сцэны з імі, ствараць свае творы (фанфікі і г. д.) на гэтую тэму).

 Таму нашмат прасцей проста запазычыць слова і пісаць, напрыклад, спойлер. Часам яшчэ спрабуюць прыдумаць адпаведнік с каранямі са сваёй мовы (метад калькавання). Напрыклад, можна паспрабаваць замест спойлера ўжываць, скажам, псавальнік. Але такія новапрыдуманыя словы далёка не заўсёды бываюць удалыя. 

Такім чынам, ужыванне слоў «фэндам», «шыперыць», «красовер», «спойлер» — сучасная тэндэнцыя, выкарыстання такіх слоў у большасці выпадкаў цяжка пазбегнуць. Тым не менш, калі вам здаецца, што ваш варыянт для перакладу аднаго з іх вельмі ўдалы, вы можаце паспрабаваць прасоўваць яго. Але заўжды варта мець пачуццё меры.
==================================
123 гады таму, 7 лістапада 1896 году нарадзіўся паэт Міхась Чарот. 
https://be-tarask.wikipedia.org/wiki/Міхась_Чарот 
У 1918 годзе сьпяваў у хоры Ўладзімера Тэраўскага пры «Беларускай хатцы» і выконваў ролі ў трупе Ўладзіслава Галубка. Напісаў музычную драму «На Купальле», пастаўленую ў 1921 годзе, паводле якой кампазытар Аляксей Туранкоў стварыў опэру «Кветка шчасьця». 
У 1924—1931 гадах чалец Цэнтральнага выканаўчага камітэту Беларускай ССР. 
У 1925—1929 гадах рэдактар газэты «Савецкая Беларусь». 
Сцэнарыст першага беларускага мастацкага фільму «Лясная быль» (1926 год). 
#Чарот #Вікіпэдыя #паэт
==================================
Новае відэа праекта «Мова» на «Анлайнеры». Гэтым разам — пра Заходняе Палессе.
https://people.onliner.by/2019/11/06/havorki-zachodniaha-paliessia?fbclid=IwAR0wubY2rCAjia4FbC-KettpVAhDuKEXJ-9Zcfn1oCP4NfbnioyxqVX3lL0
==================================
80 акцёраў і спявачка PALINA — у ДК "МАЗ" пройдзе спектакль "Восем пачуццяў" 
 
10 лістапада ў ДК МАЗ сямейны інклюзіў-тэатр "i" пакажа сваю самую папулярную пастаноўку "Восем пачуццяў або нараджэнне чалавека". У спектаклі граюць 80 акцёраў — у шэсць разоў больш, чым у "Чайцы", у чатыры разы больш, чым у класічнай "Паўлінцы". Вялікую кампанію артыстаў 10 лістапада дапоўніць спявачка PALINA. 
 
Галоўныя героі спектакля "Восем пачуццяў або нараджэнне чалавека" — супярэчлівыя пачуцці, якія час ад часу ахопліваюць кожнага: злосць, сум, інтарэс, крыўда, страх, радасць, задавальненне, віна. Паліна Паланейчык, вядомая публіцы пад псеўданімамі PALINA і Паліна Рэспубліка, стане спецыяльнай госцяй імпрэзы, праспявае для гледачоў пастаноўкі і зробіць сумеснае фота з усімі ахвотнымі. 
 
— Спектакль "Восем пачуццяў або нараджэнне чалавека" — важная частка нашага рэпертуару, — каментуе кіраўнік сямейнага інклюзіў-тэатра "і" Ірына Пушкарова. — Гэтая пастаноўка пра пачуцці — канцэнтрацыя уласных эмоцый і перажыванняў акцёраў. У ёй удзельнічаюць 80 артыстаў ад 6 гадоў і старэйшыя, а ідэю твора прыдумаў наш 12-гадовы выхаванец Кастусь Жыбуль. Гэтым спектаклем мы адкрываем чацвёрты тэатральны сезон, вельмі ўдзячныя Паліне і ўсім, хто падтрымаў і яшчэ падтрымае праект. 
 
У сямейным інклюзіў-тэатры "і" грае больш за 100 акцёраў, у тым ліку дзеці з аўтызмам. Квіткі на пастаноўку "Восем пачуццяў або нараджэнне чалавека" можна купіць на http://afisha.bycard.by/performance/spektakly_vosemy_chuvstv_ili_roghdenie_cheloveka#session=778024 або па тэлефоне +375 (29) 622-20-90.
==================================
Як паставіць беларускую мову на тэлефон андроід Meizu m5 note???

***

Вітаем!

Калі ў вашым тэлефоне цяпер усталявана руская мова, то вам трэба прайсці наступны шлях, каб пераключыць тэлефон на беларускую:

Настройки — расширенные настройки — язык и ввод — языки — беларуская.

Пытаўся [id19209637|Олег Василевский].
==================================
Сёння мы святкуем 137-годдзе з дня нараджэння вялікага беларускага пісьменніка Якуба Коласа (Канстанціна Міхайлавіча Міцкевіча). Гэты чалавек надзвычай шмат у сваім жыцці зрабіў дзеля нашай роднай мовы і да апошняга змагаўся за тое, каб яна ўжывалася ва ўсіх сферах нашага жыцця (https://be.wikisource.org/wiki/%D0%9B%D1%96%D1%81%D1%82_%D1%83_%D0%A6%D0%9A_%D0%9A%D0%9F%D0%91).

Усім, хто хоча ведаць беларускую мову, трэба чытаць творы Якуба Коласа. Даволі шмат іх на сайце «Беларуская палічка» тут: https://knihi.com/Jakub_Kolas/

Вось тут можна спампаваць славутую паэму «Новая зямля» ў выглядзе аўдыякнігі: http://knihi.com/audyjoknihi.html

Шукайце творы Якуба Коласа ў продажы, чытайце іх і абмяркоўвайце з сябрамі і знаёмымі. Няхай жыве Якуб Колас!
==================================
Нават казка спаць лажыцца,
Каб уночы нам прысніцца.
Ты ёй пажадай "баю-бай"!
==================================
А вы ўжо бачылі беларускі трэйлер серыяла The Witcher ад Netflix?! 
Збіраем ахвочых падтрымаць праект па агучванні серыяла! 
Лакалізацыя ад [club137358267| Gavarun.by]
==================================
📄"Гаварыць" і "казаць". Або як наша мова калечыцца памылковым словаўжываннем
 
Мовазнавец Юрась Пацюпа на прыкладзе памылковага ўжывання дзеясловаў "гаварыць" і "казаць" паказвае, як спрадвечны лад беларускай мовы нішчыцца пад ціскам прыхаванай русіфікацыі. 

http://gazeta.arche.by/article/231.html
==================================
Сёння хочам прапанаваць вам кнігі з фальклорнымі запісамі Яна Чачота — вядомага паэта і мовазнаўца, філамата і сябра Адама Міцкевіча.

Першая кніга — скан выдання 1846 года «Песенькі вясковыя з-над Нёмна і Дзвіны». Як піша доктар філалагічных навук Таццяна Валодзіна, гэта «першы друкаваны збор арыгінальных беларускіх народных песень з дэталёвай класіфікацыяй матэрыялу, каштоўнымі заўвагамі і этнаграфічнымі звесткамі». У гэтай кнізе, акрамя народных песень, запісаных яшчэ ў першай палове ХІХ стагоддзя, змешчана «грунтоўная характарыстыка ўласна мовы, гаворкі беларусаў». Таксама тут вы знойдзеце «Слоўнік крывіцкіх выразаў», у якім Ян Чачот пераклаў беларускія словы і выразы на польскую мову, раздзел «Некаторыя ідыяматызмы», дзе таксама тлумачацца беларускія выслоўі, і іншыя цікавыя рэчы, як, напрыклад, беларускамоўны верш Яна Чачота «Да мілых мужычкоў».

Для тых, хто недастаткова валодае польскай мовай або проста не хоча напружвацца, прапануем кнігу «Фальклор у запісах Яна Чачота і братоў Тышкевічаў». У ёй многае з таго, што ёсць у першай кнізе, транслітаравана на кірыліцу. Яшчэ ў ёй вы знойдзеце фальклорныя запісы братоў Яўстафія і Канстанціна Тышкевічаў, сярод якіх песні, прыказкі, прыпеўкі і іншае.

Прыемнага чытання!
==================================
Вось такое выданне ўжо можна набыць у «Акадэмкнізе».
==================================
Французска-беларускі слоўнік прававой лексікі / Нац. акад. навук Беларусі, Цэнтр даслед. беларус. культуры, мовы і літ., Ін-т мова-ва імя Якуба Коласа; Мінскі дзярж. лінгвістычны ўн-т ; уклад. A. А. Завадская [і інш.] ; навук. рэд.: A. А. Завадская, Я. В. Волкава.
Французска-беларускі слоўнік прававой лексікі прызначаны для спецыялістаў, навуковых работнікаў, перакладчыкаў, студэнтаў, якія выкарыстоўваюць у сваёй прафесійнай і навучальнай дзейнасці дакументы і літаратуру на французскай мове, а таксама для чытачоў, якія сустракаюць прававую лексіку ў іншых відах французскіх тэкстаў. Корпус слоўніка складаецца прыблізна з 25 000 лексем і выразаў, якія ахопліваюць асноўныя паняцці ў галіне дзяржаўнага, канстытуцыйнага, крымінальнага, міжнароднага, фінансавага, гандлёвага і грамадзянскага відаў права.
==================================
"}}],"post_source":{"type":"vk"}}],"post_source":{"type":"vk"},"comments":{"count":0,"can_post":1,"groups_can_post":true},"likes":{"count":14,"user_likes":0,"can_like":1,"can_publish":1},"reposts":{"count":0,"user_reposted":0},"views":{"count":467},"donut":{"is_donut":false},"short_text_rate":0.800000},{"id":10764,"from_id":-71024062,"owner_id":-71024062,"date":1572276187,"marked_as_ads":0,"post_type":"post
==================================
Мінск! 
30 кастрычніка (серада) ў Літаратурным музеі М.Багдановіча адбудзецца музычная вечарына памяці выбітнага беларускага паэта Анатоля Сыса. 
У імпрэзе прымуць удзел Аляксандр Памідораў, Андрэй Мельнікаў, Кася Камоцкая, якія выканаюць песні на вершы паэта. 
Запрашаем усіх неабыякавых. 
Пачатак у 19.00 
Уваход вольны
https://vk.com/event187922503
==================================
40 people attended
==================================
Сёння ў сеціве з'явілася электронная версія «Тлумачальнага слоўніка беларускай літаратурнай мовы» 2016 года выдання. Яго выставіў у вольны доступ Аляксандр Кошаль. 

Як і астатнія даведнікі, гэты слоўнік не пазбаўлены хібаў, часам даволі сур'ёзных. Але тым не менш на сёння гэта адзін з асноўных афіцыйных даведнікаў па сучаснай беларускай літаратурнай мове. 

Далучаем слоўнік файлам да гэтага допіса.
==================================
Вітаю! Ці ёсць у беларускай мове ўстойлівы выраз — адпаведнік расейскаму «идти наперекосяк»?

***

Вітаем!

Адпаведнікі гэтага выразу ў беларускай мове — фразеалагізмы «ісці шыварат-навыварат», «ісці сікась-накась», «ісці дагары (уверх) дном», «ісці дагары нагамі». Падрабязна і з прыкладамі ўжывання гэтыя выразы апісаны ў «Слоўніку фразеалагізмаў» Івана Лепешава (https://knihi.com/none/Slounik_fraziealahizmau_djvu.zip.html).

Пытаўся [id130168349|Раман Бага].
==================================
Добрыдзень! Цi можаце вы растлумачыць, у якiх выпадках кажуць «на дварэ», а ў якiх — «на двары». Калi можна, то на дакладных прыкладах. Дзякуй вам вялiкi.

***

Вітаем!

«На двары» значыць 'на нейкім канкрэтным двары пэўнага будынка'. Напрыклад: «У нашых суседзяў на двары ўчора сабралася куча людзей», «На школьным двары мы сустракаліся з сябрамі».

«На дварэ» значыць 'не ў хаце, на вуліцы, на адкрытым паветры'. Напрыклад: «Не аблівайцеся тут вадой, у гэта трэба на дварэ гуляць!», «На дварэ стаяла залатая восень».

Пыталася [id472584267|Олеся Долгушова].
==================================
Добры дзень.

Падкажыце, калі ласка, які лепшы варыянт да слоў «позвоночник» і «позвонок»? Бачыў і хрыбетнік/хрыбетка, і пазваночнік/пазванок.

Ананімна, калі ласка.

***

Вітаем!

У спецыялізаваным слоўніку «Анатомия» (БДМУ, 2016) зафіксаваны тэрміны «пазваночнік» і «пазванок». Як мы ўжо не раз пісалі, мы раім арыентавацца ў пытаннях анатамічнай тэрміналогіі менавіта на гэты даведнік, складзены сучаснымі беларускімі спецыялістамі. Далучаем гэты слоўнік да адказу.
==================================
Вiтаю вас! Падкажыце, калi ласка, як усё ж правiльна па-беларуску пiсаць выразы: «сажалка ў Паланзе» цi «cажалка ў Паланге», «жыў у Санкт-Пецярбурзе» цi «жыў у Санкт-Пецярбургу». Дзякуй вам за вашу працу. Калi можна, напiшыце, калi ласка, якiмi даведнiкамi ў гэтым выпадку найлепш кiравацца.

***

Вітаем!

1. Сажалка ў Паланзе. У беларускай мове назоўнікі жаночага роду на -га (-ка, -ха) пры скланенні не могуць мець канчатак -ге (-ке, -хе): нага → на назе, катарга → на катарзе, адліга → пры адлізе. Тое самае датычыцца і ўласных назваў (у тым ліку замежных): Рыга → у Рызе, Калуга → у Калузе. 

Спалучэнні гукаў -ге, -ке, -хе ў беларускай мове ўвогуле сустракаюцца пераважна ў запазычаных словах: Герынг (прозвішча), камюніке, херувім і да т. п.

2. У Санкт-Пецярбургу. На гэта пытанне мы адказвалі тут (у каментарыях): https://vk.com/wall-71024062_9529

У пытаннях скланення слоў раім арыентавацца на «Беларускую граматыку» (том 1, 1985, спампаваць яе можна тут: http://knihi.com/slouniki.html), а таксама на «Даведнік па літаратурнай праўцы» Пятра Жаўняровіча.

Пыталася [id472584267|Олеся Долгушова].
==================================
Дабрызень,

падкажыце, калі ласка, як перакласці «удалённое администрирование» на беларускую мову?
Ці ёсць лепшы варыянт, чым «аддаленае адміністраванне»?

Дзякуй за дапамогу.

***

Вітаем!

Паколькі гэта тэрмін, то вельмі непажадана парушаць сістэму, якая ўжо існуе. На цяперашні момант у зборы тэрмінаў кампаніі Microsoft фіксуюцца тэрміны remote — аддалены, remote access — аддалены доступ, remote domain — аддалены дамен. Сярод тэрмінаў кампаніі Google знаходзім remote control — аддаленае кіраванне. Такім чынам, сучасным варыянтам будзе акурат «аддаленае адміністраванне».

Пытаўся [id413986020|Антось Буцько].
==================================
Вітаю.

Парайце, калі ласка, найбольш дарэчны беларускі варыянт расейскага «дёшево и сердито». 

Дзякуй.

***

Вітаем!

Хітра, мудра, невялікім коштам. Гэты выраз у сваёй кнізе «І за гарою пакланюся» (https://knihi.com/Fiodar_Jankouski/I_za_haroju_paklaniusia.html#1, стар. 227) згадваў мовазнавец Фёдар Янкоўскі.

Пытаўся [id22732175|Мікалай Асмалоўскі].
==================================
Вітаю!
Знайшоў цікавую форму «знаюся на + (назоўнік у месным склоне)»
(гл. першы анекдот у «Кутку сьмеху» на выяве).
Падкажыце, калі ласка, які дакладны сэнс мае гэтая форма і адкуль яна пайшла? Бо, напрыклад, у bnkorpus.info не знайшоў такіх формаў.

Дзякуй!
Ананімна.

***

Вітаем!

Ужыванне дзеяслова знацца з прыназоўнікам на — норма сучаснай літаратурнай мовы. Такое кіраванне ў гэтага дзеяслова зафіксавана ў «Тлумачальным слоўніку беларускай літаратурнай мовы»:

► Знацца 
<...>
2. Добра ведаць якую-н. справу. З. на пчалярстве.

У «Тлумачальным слоўніку беларускай мовы» гэты дзеяслоў мае такое значэнне: 'добра ведаць што-небудзь, разбірацца ў чым-небудзь'.

На Беларускім N-корпусе таксама ёсць прыклады ўжывання такіх формаў:

► — А ты, мусіць, знаешся на сіцылістах, як мая свіння на пастах? (Якуб Колас. «Соцкі падвёў»).

► А як знаецца на нотах, // Як яна пяе! // Кожны дзень добраахвотна // Слухаю яе (Васіль Вітка. «Маскі»).

Каб знайсці іх, уводзьце ў першае поле слова «знацца», у другое «на», а таксама пад першым словам стаўце птушачку ў полі «Усе словаформы».

У літаратурную мову гэта слова з такім кіраваннем трапіла з мовы народнае (але ў народзе яно выкарыстоўваецца і з іншым кіраваннем). Глядзіце, напрыклад, артыкул са «Слоўніка беларускіх гаворак паўночна-заходняй Беларусі і яе пагранічча» (на прымацаванай выяве).
==================================
Ці будзе правільным ужыванне слова «стасункі» ў значэнні «общение»? І ці правільна было б па-беларуску сказаць: «Я з ім стасуюся, маю стасункі», а па-руску: «Я с ним общаюсь, имею общение»? Дзякуй.

***

Вітаем!

Дзеяслоў «стасавацца» не мае таго значэння ў беларускай мове, пра якое вы пішаце. Таму сказаць «я з ім стасуюся» нельга. Стасавацца значыць па-беларуску зусім іншае: https://www.skarnik.by/tsbm/79939

Стасункі — сінонім назоўніка «адносіны». Таму ў пэўных сітуацыях ён можа адпавядаць рускаму слову «общение» (напрыклад, «мы даўно не мелі з ім ніякіх стасункаў»), але гэта далёка не ідэнтычныя па значэнні словы, пра што трэба заўсёды памятаць.

Пытаўся [id452812651|Уладзь Тарановіч].
==================================
Добрага дня! Падкажыце, калі ласка, якія ёсць варыянты перакладу выраза «застать врасплох»?

Дзякуй!

***

Вітаем!

Гэты выраз перакладаецца як «застаць (заспець) неспадзеўкі» або «застаць (заспець) знянацку».

https://www.skarnik.by/rusbel/25032

Пытаўся [id73977827|Яўген Пармон].
==================================
Як па-нашаму ванная? Слоўнік піша ванная, але ў мяне такое ўражанне, што ў рускай ванная — гэта скарачэнне ад ванная комната. Тады па-беларуску мусіць быць ванны, але такое толькі ў Mauzer чуў.

***

Вітаем!

У літаратурнай мове прыжылося слова «ванная». Паходзіць яно з рускай мовы, але замацавалася даволі трывала, і яго ўжыванне не памылка.

Як варыянт ужываецца выраз «ванны пакой». Так, напрыклад, перакладзена слова bathroom у «Ангельска-беларускім слоўніку» В. Пашкевіч (стар. 102). Адзначым, што асобна слова «ванны» фактычна не ўжываецца.

Пытаўся [id5463321|Антон Бастынец].
==================================
Вітаю!
Хацелася б даведацца, ці ёсць у слова "буська" этымалогія і якая?
Загадзя дзякую)

***

Вітаем!

На цяперашні момант лічыцца, што гэты корань мае гукапераймальнае паходжанне. Больш падрабязна чытайце пра этымалогію слоў з гэтым коранем у артыкуле «бусяць» з «Этымалагічнага слоўніка беларускай мовы» (гл. прымацаваную выяву).

Пыталася [id322068079|Rainbow Marshmallow].
==================================
Новая частка праекта «Мова» на «Анлайнеры» прысвечана гаворкам Усходняга Палесся. Чытаем і глядзім відэа!) 

https://people.onliner.by/2019/10/16/havorki-uschodniaha-paliessia?fbclid=IwAR2GVAEVt88duWy3DUyMlzXT0BVnaWhLzgbsDqbIahJ-NqUQbIjkXC8uVw0
==================================
Вітаю спадарства! 
Падкажыце, як правільна перадаць oversize ў афіцыйным правапісе: 
овэрсайз/аверсайз/оверсайз/авэрсайз?

Дзякуй за адказ.

***

Вітаем!

У сучасных слоўніках фіксуюцца словы «авердрайв», «авердрафт» (напрыклад, у «Слоўніку беларускай мовы» 2012 года). Такім чынам, па аналогіі трэба пісаць аверсайз.

Пытаўся [id379493947|Ян Гацук].
==================================
17 кастрычніка – БЕЛАРУСКАМОЎНЫ СТЭНДАП

Адны з лепшых і цікавых прадстаўнікоў беларускай стэндап-камедыі будуць жартаваць выключна па-беларуску! 

- Яўген Буракевіч;
- Юра Кірдун;
- Максім Рудак;
- Уладзімір Шабанаў.

Такое нельга прапусціць! Чакаем кожнага!

Квіткі: http://afisha.bycard.by/performance/belaruskamouny_stendap
==================================
Хто яшчэ не паспеў, сёння ёсць час заказаць кнігу танней, чым яна будзе прадавацца з 24 кастрычніка. 😉
==================================
Толькі адны суткі засталіся да завяршэння нашай кампаніі на Улей, дзе праз папярэдні заказ можна набыць "Ведзьмара" Анджэя Сапкоўскага за 22,00 руб. Засталося 12 асобнікаў пад самавываз з нашага офіса і 32 асобніка для дастаўкі поштай па ўсёй Беларусі. Кнігу вы атрымаеце раней за ўсіх, ужо 21 кастрычніка. 

Афіцыйны старт продажаў у кнігарнях — 24 кастрычніка.
https://ulej.by/project?id=1201014
==================================
"}}],"post_source":{"type":"mvk"}}],"post_source":{"type":"vk"},"comments":{"count":0,"can_post":1,"groups_can_post":true},"likes":{"count":2,"user_likes":0,"can_like":1,"can_publish":1},"reposts":{"count":0,"user_reposted":0},"views":{"count":331},"donut":{"is_donut":false},"short_text_rate":0.800000,"edited":1571055903},{"id":10674,"from_id":-71024062,"owner_id":-71024062,"date":1571037333,"marked_as_ads":0,"post_type":"post
==================================
Па ўсёй краіне стартуе конкурс ідэй для старшакласнікаў на беларускай мове «Першыя» 
 
«Першыя» — конкурс яскравых ідэй пакалення Z: навучэнцаў 9, 10 і 11-х класаў, які праходзіць па ўсёй Беларусі. Удзельнікі праекта будуць раcпрацоўваць сваю ідэю па адным з чатырох кірункаў: «Тэхналогіі», «Культура», «Экалогія», «Інклюзія», а таксама развіваць навыкі публічнага выступлення і самапрэзентацыі, атрымліваць карысныя веды на воркшопах і сустрэчах з экспертамі. 10 фіналістаў праекта, якіх абярэ журы, прэзентуюць свае ідэі на маштабнай моладзевай канферэнцыі TEDxYouth@Minsk і атрымаюць iPhone Xs. 
Для таго каб стаць удзельнікам праекта, дастаткова пакінуць заяўку на сайце https://generation.a1.by/ 
Падрабязней — на сайце генеральнага інфармацыйнага партнёра праекта «Першыя» — Беларускага партала TUT.by https://news.tut.by/press/656519.html 
 
«Першыя» ўжо на старце! Далучайцеся!
==================================
Гламурны тэлевядучы (як піша "Наша Ніва") [id7721368|Антон Мартыненка] беларусізаваўся. «Я тыповы твар беларускага абывацеля, які патрошачку пачынае ўнутранае адраджэнне»: https://nn.by/?c=ar&i=239039

А мы пару месяцаў таму знялі круты ролік з Антонам.
==================================
У свеце каля 7000 моў. І толькі 100 з іх маюць афіцыйны статус ...

Імхо: Міфы пра Беларусь трэба развенчваць! Жэстачайшэ, але з усмешкай! 😎
==================================
Добры дзень! Падкажыце, калі ласка, які адпаведнік у рускай мове слова «дзяньковы»?

***

Вітаем!

Слова выглядае вельмі рэдкім. Каб даць адказ, трэба лепш зразумець, дзе яго шукаць. Для гэтага патрэбны кантэкст, у якім вы прачыталі або пачулі гэтае слова, прыклады яго ўжывання. Калі вы зможаце даць нам гэтыя звесткі, мы паспрабуем адказаць у каментарыях.

Пыталася [id300100904|Мария Мищенко].
==================================
Дапамажыце, калі ласка, адрэдагаваць верш. 
Што моцна б'е па вушах? Як гучыць слова «любоў» замест «кахання» ў вершы, на Ваш погляд? 
Справа ў тым, што я збіраюся зрабіць песню і хацелася, каб усё гучала правільна. Вялікі дзякуй)

Мая мілая мама, дзякуй 
За дзяцінства, клопат, любоў 
За бяссонныя ночы, што ты праводзіла 
У дзіцячай калыскі, засцерагаючы сон. 
Мая любімая мама, дзякуй 
За ласкавы позірк і дабрыню, 
За пяшчоту, цярпенне, ласку, 
За ўсмешку скрозь слёзы і ... тваю цеплыню. 
Мая добрая мама, дзякуй 
Я цябе вельмi моцна люблю 
І ўсё тое, што часам сказаць забываю 
Я ў гэтым лісце напішу. 
Мая пяшчотная мама, дзякуй 
Я шчаслівы, таму што ёсць ты 
І нават калі я не побач з табою, 
Маё сэрца ў такт б'ецца з тваім. 
Мая дарагая мама, дзякуй 
Я вырас, і бацькам стаў сам 
Але як у дзяцінстве мяне ты шкадуеш-
Я для цябе ўсё той жа дзіця.

***

Вітаем!

Слова «любоў» у вашым вершы на сваім месцы. Ужыць слова «каханне» тут было б памылкаю, бо ў сучаснай беларускай мове яно абазначае рамантычнае пачуццё да асобы іншага полу. Таму да маці можа быць толькі любоў. 

Што трэба абавязкова выправіць:

у дзіцячай калыскі → ля дзіцячай калыскі;
я для цябе ўсё той жа дзіця → я для цябе ўсё тое ж дзіця.

Каб у пісьмовым выглядзе наблізіць тэкст да ідэалу, трэба дадаць і прыбраць пэўныя знакі прыпынку:

► дадаць коску пасля «клопат, любоў»;
► прыбраць прабел пасля «і»: «слёзы і ... тваю цеплыню»;
► дадаць клічнік (або коску) пасля радка «Мая добрая мама, дзякуй»; 
► дадаць коску пасля «часам сказаць забываю»;
► дадаць клічнік (або коску) пасля радка «Мая пяшчотная мама, дзякуй»; 
► дадаць кропку пасля радка «Я шчаслівы, таму што ёсць ты»; 
► дадаць клічнік (або коску) пасля радка «Мая дарагая мама, дзякуй»; 
► прыбраць коску пасля «Я вырас»;
► дадаць коску пасля «стаў сам»;
► вылучыць коскамі «як у дзяцінстве»;
► пасля «шкадуеш» працяжнік, а не злучок.

Пытаўся [id298308936|Vladimir Malakhov].
==================================
Скажыце, калі ласка, як у беларускай мове перадаецца англійскі гук W на пачатку імён і прозвішчаў? Якімі правіламі тут трэба кіравацца? Напрыклад, Уільям ці Вільям, Уікліф ці Вікліф?

***

Вітаем!

Па-беларуску на пачатку слова англійскае W перадаецца праз У. Такім чынам, правільна Уільям, Уікліф.

Гэтым правілам карысталіся аўтары «Беларускай энцыклапедыі» (гл. першую прымацаваную выяву). Яно прапісана ў «Метадычных указаннях для рэдактараў Беларускай Энцыклапедыі» (гл. другую і трэцюю прымацаваныя выявы).

Пытаўся [id452812651|Уладзь Тарановіч].
==================================
Добры дзень! Падкажыце, калi ласка, як правiльна па-беларуску называць знак @? (По-русски звучит как «собачка», по-польски «малпа», по-белорусски читала «улитка».) Як усё ж такi па-нашаму? Дзякуй.

***

Вітаем!

Па-беларуску гэты знак называецца «слімак».

«Тлумачальны слоўнік беларускай літаратурнай мовы» (2016 года): 
 
► Слімак 
<...> 
3. Спецыяльны знак — @, які выкарыстоўваецца пры запісе адраса электроннай пошты.

Пыталася [id472584267|Олеся Долгушова].
==================================
Спадарства, справа важная https://petitions.by/petitions/2700
==================================
Добры дзень! Ці існуе беларускі слоўнік менавіта натарыяльнай лексікі. PDF узораў натарыяльных дакументаў.

***

На жаль, нам невядома пра такія выданні. Хутчэй за ўсё, іх яшчэ няма.

Пытаўся [id452812651|Уладзь Тарановіч].
==================================
Выйшла другое, дапоўненае, выданне электроннага даведніка «Канкарданс беларускай мовы ХІХ стагоддзя».
==================================
Канкарданс беларускай мовы XIX стагодцзя [Электронны рэсурс] / Нацыянальная бібліятэка Беларусі, Выдавецкі дом «Беларуская навука» ; аўтар- складальнік Н. М. Сянкевіч. - Электронныя, тэкставыя даныя і праграма ‘ (314 Мб). Інфармацыйнае выданне 
Канкарданс уяўляе сабой комплекс слоўнікаў, складзеных на аснове поўнага корпуса тэкстаў беларускай літаратуры XIX ст. Ён уключае ўласна канкарданс адваротны і частотныя слоўнікі, паказальнік слоў, спісы тэкстаў, а такса тэксты твораў. Даведнік дапоўнены канкардансамі мовы Ф. Багушэвіч А. Гурыновіча, В. Дуніна-Марцінкевіча, А. Ельскага, К. Каганца, К. Каліноўскага, Я. Лучыны і Я. Чачота. 
Канкарданс з’яўляецца ўнікальным праектам, які ўпершыню ажыццёўлены беларускай лексікаграфіі. Гэта эфектыўны інструмент для даследавання беларускай мовы на этапе станаўлення яе літаратурнай формы. Ён можа быть выкарыстаны даследчыкамі ў галіне лексікі і фразеалогіі, а таксама семантыкі, стылістыкі і іншых узроўняў беларускай мовы.
==================================
"}}],"post_source":{"type":"vk"}}],"post_source":{"type":"vk"},"comments":{"count":0,"can_post":1,"groups_can_post":true},"likes":{"count":9,"user_likes":0,"can_like":1,"can_publish":1},"reposts":{"count":1,"user_reposted":0},"views":{"count":518},"donut":{"is_donut":false},"short_text_rate":0.800000},{"id":10622,"from_id":-71024062,"owner_id":-71024062,"date":1569941318,"marked_as_ads":0,"post_type":"post
==================================
Вось гэта шык!
==================================
Міжваенная беларуская літаратура цяпер дасяжная анлайн!

https://budzma.by/news/mizhvajenny-bellit-online.html
==================================
А мы працягваем публікаваць старыя кнігі па этнаграфіі Беларусі. 📓

Гэтым разам прапануем вам пагартаць «Сборник памятников народного творчества в Северо-Западном крае» (складальнік — Пётр Гільтэбрант). У выданні можна знайсці народныя песні, прыказкі, загадкі, а таксама апісанні абрадаў у тагачасных Віленскай, Гродзенскай і Мінскай губернях.

У гэтай кнізе народныя словы тлумачацца ў спасылках у нізе старонкі. Прыклад (са стар. 293–294):

«Багата живи жаброваць 19) ни заракайся.

19) просить милостыню».

Год выдання — 1866-й.
==================================
http://www.orsha.vitebsk-region.gov.by/ru/vote_ru
У Воршы пытаюцца,на якой мове аб'яўляць прыпынкі.Вы ведаеце ,што рабіць!)
==================================
Дзень добры!

Дайце, калі ласка, прыклады беларускамоўных слоўнікаў, выдадзеных за апошнія пяць гадоў.
І другое. Ці ёсць дзе зборнік пагаворак/фразеалагізмаў і падобнага з тлумачэннем іх паходжання?

***

Вітаем!

З вялікай колькасці слоўнікаў, што выйшлі за апошнія пяць гадоў, прывядзём для прыкладу наступныя:

► Мова Сенненшчыны : дыялектны слоўнік. У 2 т. Т. 2. П–Я (Мінск, выдавецтва «Беларуская навука», 2015).
http://belnauka.by/component/mtree/knizhnye/978-985-08-1878-2.html

► Тлумачальны слоўнік беларускай літаратурнай мовы (Мінск, выдавецтва «Беларуская Энцыклапедыя імя Петруся Броўкі», 2016).
http://iml.basnet.by/be/publikacyi/tlumacalny-slounik-bielaruskaj-litaraturnaj-movy

► Этымалагічны слоўнік беларускай мовы. Т. 14. Т (Мінск, выдавецтва «Беларуская навука», 2017).
http://www.belnauka.by/component/mtree/knizhnye/978-985-08-2203-1.html

► Расейска-беларускі слоўнік. Архіўная спадчына. Ярушэвіч, А. В. (Мінск, выдавецтва «Беларуская навука», 2018).
http://www.belnauka.by/component/mtree/knizhnye/978-985-08-2373-1.html?Itemid=

У інтэрнэце ёсць «Этымалагічны слоўнік фразеалагізмаў» Івана Лепешава, у якім, як відаць з назвы, пададзены беларускія фразеалагізмы з тлумачэннем іх паходжання (далучаем файлам). Іван Лепешаў таксама склаў «Этымалагічны слоўнік прыказак», які пабачыў свет у 2014 годзе. Праўда, у інтэрнэце ёсць толькі прадмова да гэтага слоўніка ў не вельмі добрай якасці (таксама далучаем да адказу).

Дададзім, што ў сучаснай беларускай мове няма слова «пагаворка» (https://www.skarnik.by/search?term=%D0%BF%D0%BE%D0%B3%D0%BE%D0%B2%D0%BE%D1%80%D0%BA%D0%B0&lang=rus).

Пыталася [id322068079|Rainbow Marshmallow].
==================================
Вітаю)
Ці ёсць якія даследаванні (навуковыя або навукова-папулярныя) пра наваградскія (гродзенска-баранавіцкія) гаворкі? А таксама пра слуцкія гаворкі? У чым іх галоўныя асаблівасці? Можа, ёсць што ў інтэрнэце? Цікава таксама мяжа паміж гэтымі гаворкамі. Дзе яна праходзіць? Ці ёсць карты?

***

Вітаем!

Беларускія гаворкі ўжо даволі даўно і плённа вывучаюцца. Таму інфармацыя пра гродзенска-баранавіцкія і слуцка-мазырскія гаворкі ёсць у розных выданнях. У інтэрнэце падрабязнай інфармацыі менш, але, напрыклад, у «Вікіпедыі» (на жаль, толькі ў рускай версіі) ёсць артыкулы, якія спасылаюцца на грунтоўныя даследаванні, такія як штматтомнае энцыклапедычнае выданне «Языки мира. Славянские языки»: 

https://ru.wikipedia.org/wiki/%D0%93%D1%80%D0%BE%D0%B4%D0%BD%D0%B5%D0%BD%D1%81%D0%BA%D0%BE-%D0%B1%D0%B0%D1%80%D0%B0%D0%BD%D0%BE%D0%B2%D0%B8%D1%87%D1%81%D0%BA%D0%B0%D1%8F_%D0%B3%D1%80%D1%83%D0%BF%D0%BF%D0%B0_%D0%B3%D0%BE%D0%B2%D0%BE%D1%80%D0%BE%D0%B2

https://ru.wikipedia.org/wiki/%D0%A1%D0%BB%D1%83%D1%86%D0%BA%D0%BE-%D0%BC%D0%BE%D0%B7%D1%8B%D1%80%D1%81%D0%BA%D0%B0%D1%8F_%D0%B3%D1%80%D1%83%D0%BF%D0%BF%D0%B0_%D0%B3%D0%BE%D0%B2%D0%BE%D1%80%D0%BE%D0%B2

У сеціве таксама існуе карта беларускіх гаворак, на якой у агульных рысах паказаны межы гаворак, якія вас цікавяць (http://www.belarusguide.com/as/map_text/havorki.html).

Пра слуцка-мазырскія і гродзенска-баранавіцкія гаворкі можна прачытаць у падручніку 2003 года «Дыялекталогія беларускай мовы» А. Крывіцкага (яго мы згадвалі тут: https://vk.com/adkazy?w=wall-71024062_8202) на старонках 174–178. На старонцы 180, дарэчы, гаворыцца, што паміж гэтымі дзвюма групамі гаворак, можна сказаць, няма пэўнай мяжы.

Пытаўся [id180137156|Алексей Бруй].
==================================
Важная крыніца вывучэння гісторыі мовы — этнаграфічныя запісы. Са старых кніг мы можам убачыць, якія словы і формы выкарыстоўвалі нашы продкі сотні гадоў таму, і дзякуючы гэтаму больш глыбока зразумець народную мову.

Прапануем вашай увазе кнігу «Собрание песен, сказок, обрядов и обычаев крестьян Северо-Западного края» Міхаіла Дзмітрыева. У ёй вы знойдзеце творы беларускай вуснай народнай творчасці з Наваградчыны, Беласточчыны і іншых мясцін.

Цікава, што шмат дзе складальнік у дужках даваў пераклады беларускі слоў. Напрыклад: истужачками (ленточками), панчошачки (чулочки), пасвиць (пасти), абамлеваци (въ обморокъ падать) і інш.

Год выдання — 1869-й
==================================
Трэцяя частка праекта «Мова» на «Анлайнеры». Гэтым разам — пра Магілёўскую вобласць.

https://people.onliner.by/2019/09/25/havorki-uschod?fbclid=IwAR1huOr5lt4jOpoRMIeZWviR-RJd2S1TP-12mE_YWU-D96gEgty5MhujmnE
==================================
Ананімна
Вітаю! Сёньня на ашмяншчыне пачуў ад бабці такое слова - зґвЯґаць (менавіта выбухны гук ґ). На пытаньне, што тое значыць, пані дала сынонім "патаптаць".
Хацелася б пачуць вашыя думкі наконт этымалёгіі, можа, якісьці летувіскі ўплыў? ніякае інфы гугл ня даў.
Дзякуй зараней!

***

Вітаем!

Магчыма, гэты дзеяслоў утварыўся ў выніку гукапераймання. Параўнайце, напрыклад, як тлумачыцца паходжанне слоў «гвэгня» і «гвягаць» у этымалагічным слоўніку (на прымацаванай выяве). Апошнія два словы таксама бытуюць на паўночным захадзе краіны (Вілейшчына, Браслаўшчына, Пастаўшчына) і вымаўляюцца з выбухным г.
==================================
Добры дзень. Калі ласка, ананімна. 

Падкажыце, калі ласка, ці ёсць якія-небудзь сінонімы для словазлучэння 
«прывесці ў парадак». 

Дзякуй.

***

Вітаем!

У залежнасці ад кантэксту могуць ужывацца розныя словы і выразы. Напрыклад: упарадкаваць (кнігі на паліцы), навесці парадак (у пакоі), уладзіць (справы). 

Яшчэ ў беларускай мове выкарыстоўваецца варыянт «прывесці да парадку»:

► Як гэта ўсё умелай // Рукой і здаровай // Прывёў да парадку — // І сошка гатова (Янка Купала. «Саха»);

► У галаве роіліся абрыўкі думак, і іх цяжка было прывесці да парадку (Міхась Лынькоў. «Пацалунак»);

► Прывесці да парадку свой «туалет» — справа пяцёх хвілін (Змітрок Бядуля. «Салавей»).
==================================
Беларуская фрэш-музыка. 😍
Забірай сабе на сцяну!
==================================
Вітаю!

Падкажыце, калі ласка, добры матэрыял (артыкулы, падручнікі) па стылістыцы. 
Калі магчыма, са спасылкамі.

Дзякую загадзя.

***

Вітаем!

Цікава на тэму стылістыкі пісаў у свой час Кузьма Чорны. Раім чытаць яго артыкулы «Небеларуская мова ў беларускай літаратуры» (http://knihi.com/Kuzma_Corny/Niebielaruskaja_mova_u_bielaruskaj_litaratury.html) і «Заўвагі да стылёвых тэндэнцый у творчасці Сяргея Знаёмага» (http://knihi.com/Kuzma_Corny/Zauvahi_da_stylovych_tendencyj_u_tvorcasci_Siarhieja_Znajomaha_zbor8.html).

З больш позняга раім пачытаць моўныя артыкулы Яна Скрыгана (гл. раздзел «Чары слова» https://knihi.com/Jan_Skryhan/Vybranyja_tvory_u_dvuch_tamach,_t2.html#1), а таксама Максіма Лужаніна (гл. раздзел «Роздумы і турботы», падраздзел «Роднае слова» http://knihi.com/Maksim_Luzanin/Zbor_tvorau_u_4_tamach,_t_4.html#1).

З падручнікаў раім кнігу «Стылістыка беларускай мовы» М. Цікоцкага (Мінск: Універсітэцкае, 1995), а таксама «Стылістыка беларускай мовы» А. Каўруса (Мінск: Народная асвета, 1987). Гэтых выданняў пакуль што няма ў інтэрнэце, але другая з іх, магчыма, з'явіцца неўзабаве, і тады мы дададзім яе да адказу каментарыем.

Пытаўся [id157917816|Аляксей Курэтаў].
==================================
На сайце Беларускай чыгункі з'явілася анкета з пытаннямі пра паляпшэнне работы гэтай арганізацыі. Апошнія тры пытанні датычацца мовы абслугоўвання. 

https://www.rw.by/single-day-passenger/the-survey-for-the-passenger/?fbclid=IwAR04hrDziZptsXVF80Qzcx2hvycNUYxq0PONYeYtiXpPsuDgk8e6WdZTsWg
==================================
Ну што, спадарства, можна паціху пачынаць ацэньваць пераклад! 😊
==================================
25 кастрычніка ў выдавецтве “Янушкевіч” выйдзе беларускі пераклад "Апошняга жадання" — першага з васьмі раманаў культавай серыі “Вядзьмар” Анджэя Сапкоўскага. 
 
А калі вы не хочаце чакаць, чытаць “Ведзьмара” па-беларуску можна ўжо тут і цяпер! Еўрарадыё з ласкавай згоды выдаўца эксклюзіўна публікуе першыя старонкі “Апошняга жадання”.
==================================
Кніга можа быць цікавая і тым, хто вывучае народную беларускую мову.

Змест 
ПРАДМОВА. Паненка з вёскі Камаровічы 3 
ВЁСКА КАМАРОВІЧЫ Ў МАЗЫРСКІМ ПАВЕЦЕ 12 
[ПРА НАРОДНУЮ КАЛЫХАНКУ] 76 
[ВОБРАЗЫ ТАТАР У НАРОДНЫХ ПЕСНЯХ] 77 
ПРЫКАЗКІ 79 
СВІЦЯЗЬ 81 
КАЗКІ 83 
Слоўнік 188 
БЕЛАРУСКІЯ ПЕСНІ I ЗАГАДКІ 192 
КАЛЬВАРЫЯ ПАД ВІЛЬНЯЙ 352 
ЛІСТЫ 369 
КАМЕНТАР 372
==================================
Яленская, Э. 
«Нарадзілася я на Палессі...» : фальклорна-этнаграфічная спадчына / Эма Яленская ; уклад., прадм., пер. з пол. Уладзіміра Васілевіча.
Кніга ўпершыню знаёміць беларускага чытача з фальклорна-этнаграфічнай спадчынай яскравага прадстаўніка беларускага народазнаўства Эмы Яленскай (1864-1919). У гэта выданне ўвайшоў яе грунтоўны нарыс «Вёска Камаровічы ў Мазырскім павеце»,' дзе дэталёва расказваецца пра жыццё, хатні і працоўны лад, сямейныя абрады і каляндарныя святы палешукоў, пра іх звычаі, светапогляды, народнае мастацтва і інш. На старонках кнігі змешчаны шматлікія запісы казак, песень, загадак, прыказак, дыялектная мова якіх перададзена была Э. Яленскай з надзвычайнай дакладнасцю. Уключаны так- сама невядомыя беларускаму чытачу артыкулы Э. Яленскай, лісты і г. д. 
„ Кніга Разлічана на краязнаўцаў, гісторыкаў, мовазнаўцаў, этнографаў, фалькларыстаў арганізатараў народных свят, выкладчыкаў, студэнтаў і ўсіх, каго цікавіць спадчына роднага краю.
==================================
"}}],"post_source":{"type":"vk"}}],"post_source":{"type":"vk"},"comments":{"count":0,"can_post":1,"groups_can_post":true},"likes":{"count":5,"user_likes":0,"can_like":1,"can_publish":1},"reposts":{"count":0,"user_reposted":0},"views":{"count":485},"donut":{"is_donut":false},"short_text_rate":0.800000,"edited":1568644063},{"id":10538,"from_id":-71024062,"owner_id":-71024062,"date":1568622811,"marked_as_ads":0,"post_type":"post
==================================
Прывітанне! Даволі часта сустракаю такое слова, як «цікавостка». Ці нарматыўнае яно і як перакладаецца на рускую мову? Дзякуй за вашую працу)

***

Вітаем!

Нарматыўнымі слоўнікамі беларускай мовы такое слова не фіксуецца. Гэта запазычанне з польскай мовы (ciekawostka). Аднак сёння такое слова сапраўды патрэбнае беларускай мове, таму гэта запазычанне можа быць дарэчным (тым больш што яно ўжываецца ўжо адносна працяглы час). Заўважым, аднак, што ў нашай мове выкарыстоўваецца яшчэ адно слова — цікавінка. Магчыма, праз яго адметнасць лепш аддаваць перавагу яму.

На рускую мову словы цікавостка, цікавінка можна перакласці як занятный факт. Сёння ў рускай мове нярэдка ўжываецца ў такім значэнні і слова интересность (часта ў множным ліку). Аднак у рускай мове такое значэнне слова интересность не нарматыўнае.

P. S. Дзякуем, што застаяцеся з намі. 😊 Будзем старацца не расчароўваць вас і ўсіх нашых падпісчыкаў.

Пытаўся [id56520001|Аляксандр Захожы].
==================================
Вітаю! Якія ёсць сайты з аўдыякнігамі па-беларуску (арыгінальнымі і перакладнымі)?

***

Вітаем!

Даволі шмат аўдыякніг па-беларуску ёсць на сайце «Беларуская палічка» тут:

https://knihi.com/audyjoknihi.html

Існуе таксама цікавы сайт з аўдыяспектаклямі на беларускай мове. Пераходзьце па спасылцы і ўводзьце ў пошук «белор.» (з кропкай і без яе атрымліваюцца розныя выдачы): http://www.staroeradio.ru/collection

Пытаўся [id180137156|Алексей Бруй].
==================================
У Лявона Вольскага сёння Днюха. Віншуем Вас, Лявончык! 
Сябры і сяброўкі, кідайце ўлюбёныя песні Вольскага ў каменты.
==================================
Новы нумар «Роднага слова». Глядзім, што можна будзе пачытаць гэтым разам.
==================================
Чытайце ў вераснёўскім нумары часопіса "Роднае слова":
∙ Таццяна Дасаева 
Ён наталяў прагу духоўнасці: 
Да 90-годдзя з дня нараджэння Віктара Каваленкі 
∙ Алесь Каўрус 
Заўважанні: запрыкмечаныя словы, формы 
∙ Вольга Кашко 
“А дзе жывеш ты?” 
Пазакласнае мерапрыемства 
∙ Ганна Мякшыла 
Інтэрпрэтацыя біблейскіх сюжэтаў і вобразаў у мастацкай спадчыне Арлена Кашкурэвіча: 
Да юбілею народнага мастака Беларусі
https://rod-slova.by/naviny/anons-verasneskaga-numara-chasopisa-rodnae-slova-za-2019-g/
==================================
💥🎧 Слухай новы падкаст!
Гераіня пятага выпуска - Барбара Гузарэвіч (ZRABI) - Распавядае, як пачаць размаўляць па-беларуску ў абсалютна неспрыяльным для гэтага асяроддзі, не расчаравацца пасля негатыўных рэакцыяў, а наадварот, папулярызаваць беларускую мову сярод моладзі праз такі модны зараз хіп-хап. 
 
"Беларускамоўныя" - падкаст пра людзей, якія размаўляюць па-беларуску. Унікальныя гісторыі, звязаныя з беларускай мовай і жыццём. Мова ў музыцы, мова ў краме, мова ў каханні. 
 
Паслухай дасведчаных і зрабі свой крок да беларускай мовы! 
 
Дзякуй [club7115114|Euroradio] за студыю і запіс! 
Дзякуй за працу з гукам [id159673287|Усяслаў Пашкевіч]! 
Падтрымай падкаст: https://molamola.by/campaigns/191
==================================
Прапануем вашай увазе артыкул вядомага літаратуразнаўца, энцыклапедыста і знаўца беларускай мовы Янкі Саламевіча. У ім аўтар разглядае пашыраныя памылкі, характэрныя для сучаснага маўлення.

Матэрыял пабачыў свет у 2007 годзе. У 2012-м спадара Саламевіча не стала. Але мы можам карыстацца яго парадамі, а таксама шматлікімі даведнікамі, якія былі падрыхтаваны пры яго ўдзеле, — у першую чаргу «Беларускай энцыклапедыяй». 

Падрабязней пра Янку Саламевіча чытайце тут:

https://www.svaboda.org/a/24663400.html
https://www.racyja.com/hramadstva/pyats-gadou-tamu-ne-stala-yanki-salamevi/

https://nn.by/?c=ar&i=7049
==================================
Падкажыце, калі ласка, што такое злучнік і прыназоўнік?
Ананім

***

Вітаем!

Гэта службовыя часціны мовы. Прыназоўнік служыць для сувязі слоў, а злучнік для сувязі слоў і сказаў. 

Прыклады прыназоўнікаў: за, на, для, пры. Словазлучэнні з імі: стаяць за домам, ляжаць на зямлі, перадаў для мамы, павіталася пры ўваходзе.

Прыклады злучнікаў: і, а, каб. Словазлучэнні з імі: высокі і прыгожы, не днём, а ноччу. Сказы з імі: 

► Мама папрасіла, і я схадзіў у краму.

► Мы папрасілі сябра, каб ён падышоў да кінатэатра.
==================================
Выйшла другая частка праекта «Мова» на «Анлайнеры». Яна прысвечана гаворкам Віцебскай вобласці.

https://people.onliner.by/2019/09/06/havorki-pounach?fbclid=IwAR1-FV8S5_AlPyE7iUzcFRmQ9vjNTYtji0FbNUsNvwLtbP91RfUtrApIpp4
==================================
Цікавая тэма.

https://budzma.by/news/mova-zhestau.html
==================================
💥🎧 Слухай новы падкаст!
Герой чацвёртага выпуска - [id5867146|Алесь Сьнег] - Ад беларускамоўнага нефармала да дырэктара культурніцкай пляцоўкі "Арт Сядзіба" ды паэта. 
 
"Беларускамоўныя" - падкаст пра людзей, якія размаўляюць па-беларуску. Унікальныя гісторыі, звязаныя з беларускай мовай і жыццём. Мова ў музыцы, мова ў краме, мова ў каханні. 
 
Паслухай дасведчаных і зрабі свой крок да беларускай мовы! 
 Дзякуй [club7115114|Euroradio] за студыю і запіс!
Дзякуй за працу з гукам [id159673287|Усяслаў Пашкевіч]! 
Падтрымай падкаст: https://molamola.by/campaigns/191
==================================
*Адміністрацыя Дапамогі па беларускай мове не нясе адказнасьці за памылкі ў даным допісе.

Выкладаеце гісторыю Беларусі, беларускую мову ці літаратуру? Прапаноўваем у дапамогу ролікі “Знакамітыя беларусы”.

За некалькі хвілін яны распавядаюць пра жыццё знакавых для Беларусі асобаў – пісьменнікаў, навукоўцаў, артыстаў, грамадскіх дзеячоў. Прынцып – каротка пра галоўнае, у тым ліку – што менавіта зрабіла героя роліка знакамітым.

Ролікі можна выкарыстоўваць як уводзіны ва ўрок, як дадатковыя матэрыял (у тым ліку хатняе заданне), як магчымасць адпачыць некалькі хвілінак падчас урока 😉

Матэрыял падаецца ёміста і нефарамальна. Часта ў роліках выкарыстоўваюцца рэдкія архіўныя здымкі, відэа.
На сёння выйшлі два сезоны (50 і 25 серый). Усе ролікі дасяжныя ў вольным доступе на канале і сайце Haroshak.by.

Сезон 1: https://www.youtube.com/playlist?list=PL57Jy6MgVkmx6U..
Сезон 2: https://www.youtube.com/playlist?list=PL57Jy6MgVkmx5K..
==================================
Ананімна. Падкіньце якой-небудзь літаратуры пра кітабы, калі ласка. Дзякуй.

***

Вітаем!

На «Беларускай палічцы» выстаўлена кніга «Белорусские тексты, писанные арабским письмом, и их графико-орфографическая система» (http://knihi.com/Anton_Antanovic/Bielaruskija_teksty,_pisanyja_arabskim_pismom.html#1).

Яшчэ на тым самым сайце можна знайсці работу Яна Станкевіча «Беларускія мусульмане і беларуская літаратура арабскім пісьмом» (http://knihi.com/Jan_Stankievic/Bielaruskija_musulmanie_i_bielaruskaja_litaratura_arabskim_pismom.html#1).

У кнізе «За родную мову й праўдзівы назоў» (яе няма ў інтэрнэце, але яна яшчэ павінна быць у продажы ў кнігарнях Мінска і ў інтэрнэт-кнігарнях) змешчаны наступныя матэрыялы Яна Станкевіча:

► «Мова крывіцкага (беларускага) рукапісу XVI стаг. „Аль кітаб“»;

► «Зацемкі да гісторыі беларускай мовы на падставе рукапісу „Аль-Кітаб“».

Аль-Кітаб таксама апісаны ў кнізе Вацлава Ластоўскага «Гісторыя Беларускай (Крыўскай) кнігі» (стар. 364–371): https://knihi.com/Vaclau_Lastouski/Historyja_Bielaruskaj_Kryuskaj_knihi.html#1
==================================
Добры вечар, паважанае спадарства! Шукаю актуальны медыцынскі слоўнік + пажадана юрыдычны. Загадзя дзякуй!

***

Вітаем!

Пра асноўныя медыцынскія даведнікі мы нядаўна пісалі ў гэтым адказе: https://vk.com/adkazy?w=wall-71024062_10470

Пры пошуку юрыдычных тэрмінаў у першую чаргу трэба карыстацца «Юрыдычным слоўнікам» на сайце Нацыянальнага цэнтра прававой інфармацыі Рэспублікі Беларусь: http://multilang.etalonline.by/be

Як дадатковы даведнік раім «Краткий англо-русско-белорусский словарь юридических терминов» (2012), рэкамендаваны педагагічным саветам Юрыдычнага каледжа БДУ (далучаем да адказу).

Пыталася [id63354488|Ганна Снежань].
==================================
Наткнулся на книгу «Пыха і перадузятасць». И возник вопрос, подходит ли слово «пыха» лучше, чем «ганарлівасць»? И есть ли какие конкретные примеры использования слова «пыха» по отношению к аристократии? Спасибо.

***

Вітаем!

Слова «пыха» добра падыходзіць для перакладу англійскага pride у гэтым выпадку. Безумоўна, ужыць словы «ганарыстасць», «ганарлівасць» або «гордасць» таксама не было б памылкай. Але, магчыма, тут аўтарка перакладу палічыла іх занадта «слабымі» ў плане стылістыкі. Да таго ж у арыгінальнай назве абодва словы пачынаюцца з аднолькавага гука, і, відаць, перакладчыца хацела захаваць гэту асаблівасць.

Яскравы прыклад ужывання гэтага слова ў дачыненні да арыстакратаў ёсць у творы Адама Мальдзіса (які вельмі добра ведае беларускую мову) «Восень пасярод вясны»:

— «Занадта»! — перадражніў графа Каліноўскі. — Усе мы любім п-пагаварыць пра сваю любоў да сялян, пра тое, як мы спачуваем ім. Але, у крайнім выпадку, толькі паслухаем іх п-песні або паднясём чарачку на паляванні. Ці літасціва дазволім сабе на час закахацца ў яго жонку. А вось за стол сесці разам — гэта ўжо занадта! Вялікапанская пыха не дазваляе.

Пытаўся [id24886555|Слава Ткачёв].
==================================
#ByCry I #ByCry@krumvav 
[club55534259|BY CRY]. Ай, бяда (Andi Vax Remix). 2019!
==================================
Выйшла 2-е выданне гэтай надзвычай цікавай кнігі мовазнаўца Вадзіма Шклярыка. Гэтым разам у цвёрдай вокладцы! 🤗 Работа адзначана прэміямі Нацыянальнай акадэміі навук (2017) і Міжнароднага кангрэса даследчыкаў Беларусі (2018).

Купіць можна ў «Акадэмкнізе» за 6 рублёў 98 капеек, у іншых кнігарнях каштуе на пару рублёў даражэй.
==================================
Мікратапанімія Усходняга Палесся ў кантэксце развіцця рэгіянальнай лексічнай сістэмы / В. А. Шклярык ; навук. рэд. I. Л. Капылоў. - 2-е выд. 
 
У манаграфіі на шырокім фактычным матэрыяле (больш за 30 тысяч найменняў), частка якога яшчэ не была ў навуковым звароце, разглядаюцца лексіка-семантычныя асаблівасці мікратапонімаў з усёй прасторы Усходняга Палесся. Робіцца спроба вызначыць месца і ролю назваў дробных геаграфічных аб’ектаў пры вырашэнні пытання аб дыялектным чляненні рэгіёна, выяўленні і ўдакладненні семантыкі мясцовых апелятываў і тэрыторыі іх распаўсюджання ў межах усходнепалескага краю. 
Адрасуецца прафесійным даследчыкам у галіне тапанімікі і дыялекталогіі, выкладчыкам, аспірантам, студэнтам, а таксама ўсім, хто цікавіцца беларускай рэгіянальнай культурай.
==================================
"}}],"post_source":{"type":"vk"}}],"post_source":{"type":"vk"},"comments":{"count":4,"can_post":1,"groups_can_post":true},"likes":{"count":9,"user_likes":0,"can_like":1,"can_publish":1},"reposts":{"count":0,"user_reposted":0},"views":{"count":550},"donut":{"is_donut":false},"short_text_rate":0.800000,"edited":1567156646},{"id":10476,"from_id":-71024062,"owner_id":-71024062,"date":1567078894,"marked_as_ads":0,"post_type":"post
==================================
Сёння ўвагу шмат каго, хто цікавіцца беларускай мовай, прыцягваюць 1920-я гады. Тады беларуская мова развівалася вольна і імкліва. Да таго ж вельмі важна, што тады вялікую частку беларускамоўных складалі не тыя, хто вырас у рускамоўным асяроддзі, а прыродныя беларускамоўныя — людзі, якія з дзяцінства з бацькамі, іншымі сваякамі і сябрамі гаварылі па-беларуску.

З гэтых прычын важна ведаць, як выкладалася ў 20-я гады беларуская мова, што пісалі ў тагачасных падручніках. Гэта таксама дапаможа абараніцца ад усюдыісных міфаў пра беларускую мову. Каб вы на свае вочы маглі пабачыць падручнікі 20-х, мы публікуем два з іх — па граматыцы 1927 года і па сінтаксісе 1924-га, — складзеныя мовазнаўцам Язэпам Лёсікам (які, дарэчы, быў родным дзядзькам Якуба Коласа).

Тэкст у файлах расчытаны, таму, націскаючы ctrl + f, можна рабіць пошук па кнігах. Прыемнага і карыснага чытання!
==================================
Вітаю! Скажыце на ласку, як, згодна з афіцыйным правапісам, перадаць беларускаю наступныя словы: Virginia (штат), O'Hara (прозвішча), Abraham Lincoln? Можа, падкажаце, дзе я магу спампаваць паасобныя тамы існоўных найпаўнейшых беларускіх энцыклапедый? І яшчэ. Беларускай мове ўласцівыя канструкцыі з прыналежнымі прыметнікамі; ці можна такім парадкам сказаць, напрыклад: Боніны грошы, Стывенаў дом, Хэльзіны рукі? Дужа дзякую :) Ананімна.

***

Вітаем!

1. Прыведзеныя вамі імёны і назва перадаюцца так: Віргінія (або Вірджынія), О'Хара, Аўраам Лінкальн (гл. прымацаваныя выявы з «Беларускай энцыклапедыі»; ОʼХара афармляецца па аналогіі з ОʼХігінс).

2. Асноўныя беларускія энцыклапедыі можна спампаваць тут: https://knihi.com/slouniki.html

3. Замежныя імёны ў кожным разе, трапляючы ў беларускую мову, падпадаюць пад пэўную адаптацыю. Напрыклад, імя Стывен мае розныя канчаткі ў адпаведных склонах, хоць у англійскай могуць быць толькі формы Stephen або Stephen's. Таму нічога не перашкаджае ўтвараць ад замежных імён прыналежныя прыметнікі. Тым больш што на практыцы так і робяць айчынныя перакладчыкі. Вось прыклады з матэрыялу Яна Максімюка «Насустрач бацьку. Спроба вытлумачэньня трох першых эпізодаў "Уліса" Джэймса Джойса» (падаём у арыгінальным правапісе): 

► Ні адно, ні другое не адпавядае Стывенаваму разуменьню гісторыі ці, лепш сказаць, ягоным адносінам да яе наступстваў.

► Стывенавы зубы таксама гніюць і варушацца.

А гэты — з перакладу рамана Джорджа Оруэла «1984», зробленага Сяргеем Шупам (аформлена таксама арыгінальным (неафіцыйным) правапісам):

► Сэрца біла, як барабан, але Ўінстанаў твар, напэўна, ад доўгай звычкі, заставаўся абыякавы.
==================================
Падкажыце, калі ласка, якімі тэрміналагічнымі слоўнікамі ў галіне анатоміі і фізіялогіі варта на дадзены момант карыстацца? Якім словам з мноства прапанаваных аддаваць перавагу? Якімі правіламі карыстацца пры транскрыпцыі з лаціны на беларускую?

***

Вітаем!

Асноўны даведнік па анатоміі чалавека на цяперашні момант — слоўнік «Анатомия» (Беларускі дзяржаўны медыцынскі ўніверсітэт, 2016). Гэта выданне выйшла зусім нядаўна пад грыфам Міністэрства аховы здароўя нашай краіны. Яно дастаткова аўтарытэтнае, і мы раім карыстацца ў першую чаргу менавіта ім. Пад грыфам таго ж міністэрства ў 2008 годзе выйшаў «Даведнік напісання дыягназаў асноўных захворванняў унутраных органаў». Далучаем да адказу файлы з кнігамі.

На цяперашні момант існуе нямала даведнікаў, прысвечаных названым вамі навукам. Але, на жаль, не ўсе яны прадстаўлены ў сеціве. Паглядзець, якія кнігі ўвогуле маглі б вам прыдацца, можна ў электроннай версіі даведніка «Беларускія слоўнікі й энцыкляпэдыі. Бібліяграфія» тут: http://slounik.org/biblio Уводзьце ў полі «Тэма» словы «анатомія», «фізіялёгія», і вы атрымаеце спіс кніг, якія ўжо пабачылі свет. Потым іх можна пашукаць у інтэрнэце або ў бібліятэках. Пры гэтым, вядома, трэба параўноўваць змест з даведнікамі БДМУ, з агульнамоўнымі даведнікамі, бо часта аўтары тэрміналагічных слоўнікаў, якія маюць дастаткова свабоды пры стварэнні сваіх кніг, не аддаюць належнай увагі таму, што было зроблена да іх, што выкарыстоўваецца сучаснымі спецыялістамі.

Тут трэба адзначыць, што анатамічныя і фізіялагічныя тэрміны ёсць і ў агульнамоўных слоўніках, у энцыклапедыях. Напрыклад, у акадэмічным «Беларуска-рускім слоўніку» (http://slounik.org/krapivabr/) яны пазначаны паметамі анат. і физиол. Але ў спрэчных сітуацыях трэба аддаваць перавагу варыянту, зафіксаванаму ў даведніках БДМУ.

Далучаем да адказу вучэбны дапаможнік «Лацінская мова» (БДУ, 2012). У ім на старонках 10–14 апісваюцца правілы лацінскай фанетыкі, на якія трэба абапірацца пры транскрыпцыі з лаціны на беларускую. Дададзім, што заўсёды трэба «падганяць» вынік пад сучасныя правілы арфаграфіі. Напрыклад, хоць слова cyanus вымаўляецца па-лацінску як цыанус, пісацца па-беларуску яно павінна як цыянус.

Пытаўся [id98674558|Вадзім Талочка].
==================================
Добрага дня!
Падкажыце, калі ласка, ці існуе ў беларускай мове слова «худоба»? Мая бабка так заўсёды клікала сваю жывёлу, вось я і зацікавілася.
Дзякую!

***

Вітаем!

Так, такое слова ёсць у беларускай мове. Вось як яно пададзена ў «Тлумачальным слоўніку беларускай мовы»: https://www.skarnik.by/tsbm/91106

Акрамя аўтараў, пададзеных у слоўніку, яго ўжывалі таксама В. Дунін-Марцінкевіч, Ф. Багушэвіч, М. Зарэцкі і многія іншыя.

Пыталася [id288165029|Яна Макаревич].
==================================
Добрага дня! Падскажыце, калі ласка, як правільна перакласці назву пьесы Мальера Le bourgeois gentilhomme (па-руску «Мещанин во дворянстве») — «Мешчанін у дваранстве» або «Буржуа ў дваранстве»? 

Вядома, што гэта камэдыя існуе ў двух беларускіх перакладах — Ю. Гаўрука «Мешчанін у дваранах» і Р. Барадуліна «Мешчанін-шляхцюк».

***

Вітаем!

Калі ўжо існуюць беларускія пераклады пэўнага твора, то перакладаць яго часткі ці назву нанова не варта. Названыя вамі літаратары дастаткова аўтарытэтныя ў плане мовы, каб можна было карыстацца варыянтамі, якія яны выбралі для перакладу.

Пытаўся [id37602996|Аляксей Сілівончык].
==================================
Незалежнай Беларусі - 28! Віншуем Вас, беларусы! 🎉

25 жніўня святкуецца 28-я гадавіна афіцыйнага і юрыдычнага атрымання Беларуссю статуса незалежнай і самастойнай дзяржавы. Менавіта ў гэты дзень у 1991 годзе Дэкларацыя аб дзяржаўным суверэнітэце Беларусі, прынятая яшчэ 27 ліпеня 1990 года, набыла сілу канстытуцыйнага закону.
==================================
Добры дзень. 
Падкажыце, як лепш перакласці выраз «растворимый кофе»?
«Скарнік» кажа, што можна ўжываць ці растваральная, ці распушчальная кава, але на «Мова нанова» пішуць толькі пра другі варыянт. 
Ананімна, калі ласка.

***

Вітаем!

Дапушчальныя абодва варыянты.

Мы паважаем стваральнікаў курсаў «Мова нанова» і лічым, што яны робяць добрую справу. Але, як мы ўжо пісалі, на жаль, на матэрыялы з гэтых курсаў не заўсёды можна арыентавацца. Таму мы раім, як вы гэта і зрабілі, пераправяраць інфармацыю з курсаў (або з іх сайта) па іншых крыніцах.

На пытанне пра слова «распушчальны» мы адказвалі тут: https://vk.com/adkazy?w=wall-71024062_9029
==================================
Увага, мультмарафон! 📺🏃‍♂🏃‍♀
Кожны панядзелак, сераду і пятніцу выходзяць новыя серыі мультсерыяла «Хамф»! Ужо выйшла 10 серый, усяго будзе 48! Мультфільм на беларускай мове! 
 
Падпісвайцеся на ютуб-канал, каб хутка і зручна глядзець новыя серыі) Дарэчы, там ёсць яшчэ два мультсерыялы па-беларуску: «Папірус» і «Мікі Маўс»! 
https://www.youtube.com/channel/UCrWg87YDql4PxWQTRbduAow?sub_confirmation=1
==================================
Прывітанне! Калі ласка, падкажыце, ці правільна напісана слова на афіцыйным сайце БЧ («версія для слабавідушчых»)?

***

Вітаем!

Так, усё правільна.

У беларускай мове здаўна выкарыстоўваецца слова «відушчы» (https://www.skarnik.by/tsbm/12589). Па той жа мадэлі ўтвораны словы «пітушчы», «трывушчы» і г. д. Яны заўсёды былі пашыраны ў народзе.

Параўнайце таксама: невідушчы (https://www.skarnik.by/tsbm/43646), усёвідушчы (https://www.skarnik.by/tsbm/87508).

Пытаўся [id56520001|Аляксандр Захожы].
==================================
Беларуская музыка савецкага часу — гэта «Песняры». А беларуская музыка часоў незалежнасці — гэта, бясспрэчна, Лявон Вольскі. 
 
У новым «Току» з Адар'яй Гуштын Лявон Вольскі распавядае пра сям'ю, пра сваё дзяцінства і юнацтва, грахі дзядоў, гаворыць пра ўласную нерухомасць, прыгадвае найбольш запамінальныя канцэрты і карпаратывы, згадвае перыяды забаронаў і разборкі ў музычных колах.

https://nina.nn.by/?c=ar&i=224541
==================================
ананімна

вітаю! падкажыце, як сказаць па-беларуску «выпендриваться, выделываться, выкобениваться» і г. д., апроч як «вырабляцца»?

і пытаньне другое — маці часта ўжывае слова «вынодывацца» ці можа «вынодвацца» ў гэтым сэньсе, але ніякіх зьвестак пра тое слова я не знайшоў. ці мае яно дачыненьне да нашае мовы?

дзяк зараней

***

Вітаем!

У беларускай мове выкарыстоўваюцца словы «выстаўляцца» (https://www.skarnik.by/tsbm/15368), «выхваляцца» (https://www.skarnik.by/tsbm/15657), «рысавацца» (https://www.skarnik.by/tsbm/72933). Трэба адзначыць, што ў літаратурнай мове «вырабляцца»/«вырабіцца» мае іншыя значэнні (https://www.skarnik.by/tsbm/14941).

Слова «вынодвацца» ёсць у «Рэгіянальным слоўніку Віцебшчыны» (гл. прымацаваную выяву са стар. 132 першага тома). Праўда, як відаць, у гэтай крыніцы яно зафіксавана ў іншым значэнні. Аднак у народнай мове часта бывае так, што адно і тое слова выкарыстоўваецца ў розных (хоць у нечым і блізкіх) значэннях у залежнасці ад мясцовасці. Таму зусім нармальна, што ў вашых мясцінах «вынодвацца» ўжываецца як сінонім да «выстаўляцца».
==================================
Развітанне з Леанідам Мартынавічам адбудзецца ў нядзелю 25 жніўня з 11.00 да 12.00 у рытуальнай залі №1 мінскага Спецкамбіната КБА на вул. Альшэўскага, 12.
==================================
Раім сачыць за навінамі і набываць кнігу адразу ж, як будзеце мець магчымасць. Пераацаніць каштоўнасць такіх выданняў сёння цяжка.

https://nn.by/?c=ar&i=235892
==================================
Добра, што ў нас выходзіць такія кнігі.
==================================
Пралыгіна, Н.В. 
Мой дзень на роднай мове : тзматыч. дні ў старшай групе: данаможнік для педагогаў устаноў дашкольнай адукацыі 
У дапаможніку прадстаўлены разнастайныя формы работы падчас тэматычных дзён на беларускай мове ў старшых групах устаноў дашкольнай адукацыі. Дадзеныя распрацоўкі, прадстаўленыя ў выглядзе план-картак, дапамогуць педагогу развіць у выхаванцаў беларускае маўленне, сфарміраваць культуру маўленчых зносін, узбагаціць уяўленні аб родным краі, што дазволіць паспяхова вырашыць задачы вучэбнай праграмы дашкольнай адукацыі. Прапанаваныя формы работы адпавядаюць сучасным патрабаванням сістэмы адукацыі і могуць выкарыстоўвацца падчас розных відаў дзейнасці. 
Для педагогаў устаноў дашкольнай адукацыі.
==================================
"}}],"post_source":{"type":"vk"}}],"post_source":{"type":"vk"},"comments":{"count":8,"can_post":1,"groups_can_post":true},"likes":{"count":9,"user_likes":0,"can_like":1,"can_publish":1},"reposts":{"count":0,"user_reposted":0},"views":{"count":447},"donut":{"is_donut":false},"short_text_rate":0.800000},{"id":10422,"from_id":-71024062,"owner_id":-71024062,"date":1566380162,"marked_as_ads":0,"post_type":"post
==================================
Першы артыкул пра беларускія гаворкі ў рамках праекта «Мова» на «Анлайнеры». Чытаем пра вынікі экспедыцыі на Міншчыну і глядзім шыкоўнае відэа з гэтай экспедыцыі, на якім мовазнавец Вадзім Шклярык гутарыць са старажыламі!

https://people.onliner.by/2019/08/21/havorki-centr?fbclid=IwAR0V1cyhJBD8PK0doJjxUUqVDPjvWuuy3oOg68AxfLRNafEsZ0ApNiKq9x8
==================================
Клас!)

https://nn.by/?c=ar&i=235815
==================================
Добрыя тлумачэнні. Усе чатыры словы — нашы і вельмі нам патрэбныя.

https://nn.by/?c=ar&i=235762
==================================
Кніга беларускай паэткі Вальжыны Морт увайшла ў топ-5 выданьняў ва Ўкраіне
==================================
Добры дзень!
Падкажыце, калі ласка, як правільна скланяць слова (гістарычную пасаду) падскарбі?

***

Вітаем!

Гэтае слова трэба скланяць як назоўнік: 

► адзіночны лік: падскарбі, падскарбія, падскарбію, падскарбія, падскарбіем, (аб) падскарбію; 

► множны лік: падскарбіі, падскарбіяў, падскарбіям, падскарбіяў, падскарбіямі, (аб) падскарбіях.

Так гэта слова скланяецца ў сучасных падручніках па гісторыі. Напрыклад, знаходзім яго ў падручніку па гісторыі Беларусі XVI—XVIII стст. (Выдавецкі цэнтр БДУ, 2017 год выдання, гл. выявы са старонак 9 і 142).

Трэба адзначыць, што ў старабеларускай мове слова «подскарбий» скланялася на ўзор прыметнікаў: еду дей до Волыня тамъ братъ мой служилъ въ розбойника подскарбего князя Костянтинова; то его королевская милость рачилъ росказати подскарбьему своему (прыклады з «Гістарычнага слоўніка беларускай мовы»). 

Аднак ужо ў перыяд актыўнага фарміравання сучаснай літаратурнай мовы ў 1920-я гады словы тыпу «гені» (цяперашняе «геній»), «пролетары» («пралетарый») скланяліся як назоўнікі. Язэп Лёсік у сваім падручніку «Граматыка беларускае мовы. Морфолёгія» (1927) сярод прыкладаў прыводзіць: гені, генія, генію і г. д. У выніку па аналогіі з імі і слова «падскарбі» стала скланяцца так, як скланяецца цяпер, — на ўзор назоўнікаў.

Пытаўся [id207722975|Vadzim Minčuk].
==================================
Вітаю!

Скажыце, калі ласка, што такое паўкалькі? Падрабязней, калі можна)
Дзякуй вялікі!
Ананімна)

***

Вітаем!

Паўкалькі — гэта словы або выразы, якія часткова складаюцца з перакладзенага кампанента, а часткова — з кампанента, які застаецца такім самым, як у арыгінале (мяняцца можа толькі фанетычнае афармленне). 

Прыклад паўкалек сярод слоў — назоўнік «працаголік». Ён паходзіць ад англійскага workaholic. Як бачым, першая частка тут перакладзена (work — праца), а другая запазычана (-голік). 

Сярод фразеалагізмаў можна прывесці як прыклад выраз «піць на брудэршафт». Ён паходзіць ад нямецкага Brüderschaft trinken. Trinken тут перакладзена, а слова Brüderschaft падаецца ў беларускім фанетычным афармленні.
==================================
Вітаю! Падкажыце, калі ласка, ці слушна ўжываць слова "месьціва" ў сэнсе «месцазнаходжаньня»?
 Загадзя дзякуй!

***

Вітаем!

Не, такога слова ў беларускай мове няма.

Пытаўся [id293120870|Antoni Zacharaú].
==================================
Вітаю!
Падкажыце, калі ласка, ці ёсць электронны варыянт словаўтваральнага слоўніка?

***

Вітаем!

На жаль, мы не сустракалі электроннага варыянта названага вамі слоўніка.

Пыталася [id15879775|Елена Мигаль].
==================================
Чалавек, які да апошніх дзён свайго жыцця дбаў пра родную мову і змагаўся за яе.

https://history.nn.by/?c=ar&i=235455
==================================
[club19654445|UZARI] - гонар беларускай поп-музыкі. 🔥
==================================
Паглядзім, што цікавага ў жніўні.
==================================
Чытайце ў жнівеньскім нумары часопіса "Роднае слова": 
∙ Таццяна Шамякіна 
Рэгіянальныя асаблівасці пейзажу ў аповесцях Івана Шамякіна 
∙ Ганна Кулеш 
Дыскусійныя праблемы перыядызацыі гісторыі беларускай літаратурнай мовы 
∙ Матэрыялы да Дня беларускага пісьменства 
∙ Ала Непачаловіч 
Палатняны шлях: Аднаўленне і развіццё мастацкіх традыцый беларускай вышыўкі
==================================
Вітаю! Падкажыце, калі ласка, ці перакладаюцца назвы юрыдычных асоб? І як будзе ИООО? Загадзя дзякую.

***

Вітаем!

ИООО (иностранное общество с ограниченной ответственностью) — ЗТАА (замежнае таварыства з абмежаванай адказнасцю).

Што да назваў юрыдычных асоб, то ў нашай краіне яны рэгіструюцца адразу на дзвюх мовах — беларускай і рускай. Таму, строга кажучы, яны не перакладаюцца, а ствараюцца адразу ў двух варыянтах. Ва ўстаноўчых дакументах кожнай юрыдычнай асобы ёсць абедзве назвы. Такім чынам, у спрэчных сітуацыях трэба звяртацца да прадстаўнікоў арганізацыі, каб удакладніць, як правільна афармляецца яе назва на пэўнай мове.

На сайце Міністэрства юстыцыі нашай краіны ёсць Адзіны дзяржаўны рэгістр юрыдычных асоб і індывідуальных прадпрымальнікаў (http://egr.gov.by/egrn/index.jsp?content=Find). У ім можна ўводзіць назву арганізацыі на любой мове, і вы атрымаеце інфармацыю на дзвюх мовах (на жаль, не ў 100 % выпадкаў, некаторыя назвы ёсць толькі на рускай).

Пытаўся [id130168349|Раман Бага].
==================================
Вітаю Вас! 
Адкажыце, калі ласка, адкуль ў беларускай мове з'явілася лацініца. І ці варта яе выкарыстоўваць? Загадзя дзякуй!)

***

Вітаем!

Лацінка як алфавіт для перадачы беларускай мовы на пісьме з’явілася праз прысутнасць паланізацыі (асабліва актыўнай — пачынаючы з другой паловы XVI стагоддзя). Тут можна адзначыць наступныя моманты: 

► рысы напісання супадаюць з рысамі напісання ў польскай мове (асабліва яўна гэта відаць па тэкстах, якія ўзніклі да XX стагоддзя);

► не існавала асобных трактатаў (даўнейшых «падручнікаў») беларускай граматы з напісаннем лацінкай;

► у статуце Вялікага Княства Літоўскага 1588 года, які выдаваўся сярод іншага з мэтай супрацьдзеяння паланізацыі, гаворыцца пра тое, што старабеларуская мова павінна афармляцца кірыліцай;

 ► у Расіі гэтаксама, як і на Беларусі, былі распаўсюджаны тэксты з лацінскай графікай (на лацінскай, французскай, нямецкай, галандскай мовах), але паколькі польская мова не мела такога ўплыву на рускую, як на беларускую, то ніколі не існавала нават праектаў па стварэнні рускай лацінкі.

Гэты ўплыў польскай мовы на беларускую працягваўся аж да скасавання афіцыйнага статусу нашай мовы палякамі ў 1696 годзе і нават пазней, падчас знаходжання ў Расійскай Імперыі, прыблізна да першай паловы XIX стагоддзя. Пазней узмацніліся русіфікацыйныя захады. 
 
На пачатку нацыянальнага адраджэння на мяжы XIX і XX стагоддзяў, калі адбывалася станаўленне новабеларускай мовы, беларусы выкарыстоўвалі і кірыліцу, і лацінку. Гэта было звязана з канфесійным падзелам на праваслаўных і каталікоў. Адны знаходзіліся ў сферы ўплыву рускай культуры, другія — польскай, і, адпаведна, выходзілі з-пад гэтых уплываў.

Існаванне двух алфавітаў у беларускай мове было вымушанай з'явай. Разумеючы гэта, нашы папярэднікі рабілі крокі да адзінага алфавіта. Так было, калі газеце «Наша Ніва» на пачатку XX стагоддзя давялося адмовіцца ад друкавання двума алфавітамі і яна праводзіла апытанне чытачоў (у гэтым апытанні перамагла кірыліца). Ян Станкевіч, у сваю чаргу, выдаваў «Лемантар пераходны з лацінкі на кірыліцу».

З практычнага пункту гледжання і з меркаванняў, якімі кіраваліся папярэднікі, зараз таксама мэтазгодна карыстацца адным алфавітам. Гэта дапамагае захоўваць адзінства сярод карыстальнікаў беларускай мовы і пашыраць яе ўплыў на тых, хто яшчэ ёю не карыстаецца. Акрамя таго, адзінства алфавіта аблягчае стварэнне камп'ютарных сродкаў для работы з беларускай мовай. Гэта важна пры цяперашнім стане беларускай мовы (статус «Пад пагрозай» паводле ЮНЕСКА).

Пры ўсім гэтым беларуская лацінка — цікавы атрыбут нашай моўнай гісторыі. Веданне пра яе дазваляе пашырыць кругагляд і зразумець многія моўныя працэсы, бо лацінка паўплывала і на рысы правапісу кірыліцаю.

Пытаўся [id215521856|Алексей Новик].
==================================
Апошнім часам многіх цікавіць гісторыя беларускай мовы ў перыяд, калі старабеларуская пісьмовая традыцыя стала адыходзіць, а новая літаратурная мова яшчэ канчаткова не сфарміравалася. Паколькі вакол гэтай тэмы ўзнікае шмат спрэчак, у якіх нярэдка выкарыстоўваюцца хлуслівыя аргументы і стэрэатыпы, мы пастанавілі апублікаваць у выглядзе артыкула ўрывак з кнігі «Беларуская мова і мовазнаўства: ХІХ стагоддзe». Гэта кніга напісана айчыннымі навукоўцамі з Беларускага дзяржаўнага ўніверсітэта. Урывак, які мы прапануем тут, прысвечаны якраз тэме пераходнага перыяду ў гісторыі беларускай літаратурнай мовы. Аўтар гэтай часткі кнігі — Галіна Кузьмінічна Ціванова. 
 
Саму кнігу далучаем файлам.
==================================
Вокладка нішто сабе! Як мяркуеце?
==================================
НАВІНА! 
Менавіта так будзе выглядаць вокладка беларускага выдання "Ведзьмара" Анджэя Сапкоўскага. Пераклад першай кнігі эпасу "Апошняе жаданне" выканала Кацярына Маціеўская. Выдатную вокладку стварыў беларускі мастак Улад Пятручык. Выхад кнігі плануецца ў кастрычніку 2019 года.
P. S. Рэспект усім, хто убачыў у папярэднім посце Геральта з Рывіі😉
==================================
Сёння героі Шоу Мова Чэленджа пачалі выконваць апошняе заданне. А мы ўзгадваем, якімі яны прыйшлі амаль месяц таму: натхнёнымі і гатовымі да выпрабаванняў 😎
Стаўце добрую якасць і глядзіце відэа пра нашых герояў! 📽

Сачы за героямі ў інстаграме [club15593046|@artsiadziba] i па хэштэгу #movachallenge. Можа менавіта ты станеш героем наступнага шоу? 

Падтрымаць нашае шоу можна: https://molamola.by/campaigns/669
==================================
Як пісаць: еж ці еш, ежце ці ешце? I чаму? 

У акадэмічных «Правілах беларускай арфаграфіі і пунктуацыі» (1959) вызначана: еж, ежце. У апошнія гады ў пісьмовай практыцы назіраецца разнабой: пішуць еж, ежце і еш, ешце. Гэта формы 2-й асобы адзіночнага і множнага ліку загаднага ладу*, дзе на месцы dj (параўн.: ядак, абед) заканамерна з’явіўся зычны ж, як і ў словах сажа (параўн.: сад, асядае), прапажа (прападаць). У старажытнай агульнаўсходнеславянскай форме ѣжь адбыліся фанетычныя змяненні: ѣ супаў з е, кароткі канцавы галосны ь адпаў, а звонкі зычны ж на канцы слова (як і ў словах адрэж, намаж, Мсціж) аглушыўся, стаў вымаўляцца як адпаведны глухі зычны ш. Узнікла фанетычнае напісанне ш. Але зычны ж у гэтым слове падтрымліваецца формай 1-й асобы множнага ліку загаднага ладу ежма** (не скажаш «ешма») і назоўнікам ежа (не «еша»). 3 гэтай прычыны і пішуць еж, ежце, як і рэж, рэжце (а не «рэш», «рэшце»), мажу — маж, мажце (а не «маш», «машце»), г. зн. захоўваючы марфалагічнае напісанне ж у корані. 

У пісьмовай практыцы апошніх год выразна пераважае фанетычнае напісанне з ш: еш, ешце. Такое напісанне замацоўваюць новыя выданні слоўнікаў.

* 2-я асоба адзіночнага і множнага ліку абвеснага ладу ад дзеяслова есці — ясі, ясце або ясцё.
** Гл. народны жарт: Ежма тваё, а потым кожны сваё.

Крыніца: Янкоўскі Ф. Беларуская мова. — 3-е выд., дапрац.— Мн.: Выш. школа, 1978.— стар. 298–299.
==================================
Унікальная падзея!
ЖЫВАЯ АГУЧКА ў кінатэатры таго самага «Мортал Комбата» з удзелам чэмпіёна свету Віталя Гуркова! Толькі адзін раз — у гэты чацьвер у к/т «Масква» а 19:00. Нашы артысты будуць агучваць фільм проста перад вамі, такога не было яшчэ ніколі. 
Не прапусціце! Квіткі тут: https://afisha.tut.by/film/mortal-kombat-pa-belarusku/
==================================
6 жніўня 1517 года Францішак Скарына выдаў першую друкаваную беларускую кнігу ― «Псалтыр». У гэты дзень адзначаецца дзень беларускага кнігадруку.
==================================
Да праблем культуры маўлення трэба падыходзіць асцярожна і з розумам. На жаль, не ўсе прытрымліваюцца гэтай думкі і часам у свет выходзяць даведнікі, якія могуць увесці ў зман тых, хто мала разбіраецца ў пэўных пытаннях. Адна з такіх кніг — «Малы руска-беларускі слоўнік прыказак, прымавак і фразем». Хочам папярэдзіць нашых падпісчыкаў, што з ёй трэба быць вельмі асцярожнымі. У пацвярджэнне далучаем урывак з кнігі прафесара Івана Лепешава «Культура маўлення» (2007), у якім Іван Якаўлевіч разгледзеў асноўныя хібы названага даведніка.
==================================
[club55018967|NAVIBAND] заспявалі Billie Eilish па-беларуску.
Гэта неверагодна міла. ❤
==================================
Вітаю! Ёсць выраз «Гэй літвіны, Бог нам радзіць». Падкажыце калі ласка, што тут значыць «радзіць»?
Калі браць значэнне 'даваць якую-н. раду (у 1 знач.); прапанаваць паступіць пэўным чынам', то тут нібыта не хапае нейкага слова (што радзіць?).

***

Вітаем!

Відаць, адказ тут крыецца ў тым, што дэвіз «Бог нам радзіць» узнік у польскай мове (Bóg nam radzi). «Бог нам радзіць», такім чынам, — гэта пераклад з польскай. А ў польскай мове дзеяслоў radzić можа мець значэнне 'клапаціцца пра каго-небудзь, апекавацца над кім-небудзь', якое і было прыпісана беларускаму дзеяслову «радзіць» (гл. прымацаваную выяву са «Słownika języka polskiego» пад рэд. Вітольда Дарашэўскага). 

Пытаўся [id130168349|Раман Бага].
==================================
Вельмі прыкра, што ў суполцы такога класнага выдавецтва ўсяго 405 чалавек!

Давайце разам выправім гэта!) Дадавайцеся, купляйце кнігі (а хутка там з'явіцца «Вядзьмар» па-беларуску), і будзем разам зацэньваць пераклад на родную мову розных крутых твораў! 😎
==================================
Адкрылі папярэдні заказ на кнігу Яраслава Гжэндовіча "Гаспадар Ледзянога Саду"!

Адзін з найлепшых твораў сучаснай польскай фантастыкі з'явіцца па-беларуску ўжо ў жніўні, і вы маеце магчымасць зрабіць заказ па найлепшай цане (17 р.) і атрымаць кнігу раней за астатніх.
Папярэдні заказ дзейнічае да 10 жніўня, а кнігу можна будзе атрымаць з 12 па 23 жніўня. 

Спяшайцеся, бо колькасць экземпляраў па акцыі абмежаваная!

Пераходзьце па спасылцы, каб зрабіць папярэдні заказ: https://grzedowicz.gr8.com/

Пазнаёміцца з урыўкам тэкста можна тут: https://fragments.by/grzedowicz
==================================
Дракон і цмок.
Як назваць малое дзіця гэтай істоты? Драканяня(-ё) і цмачаня(-ё)?

Дзякуй.

***

Вітаем!

Прыведзеныя вамі варыянты правільныя.

Пытаўся [id90294174|Максім Крапiўка].
==================================
Добрый день. Подскажите, как переводится на белорусский язык междометие «айда» в значении 'пойдём, давай'. Например, «айда гулять».
Интересует также перевод устойчивого выражения «предлагаем вашему вниманию».
Спасибо.

***

Вітаем!

1. Гайда (https://www.skarnik.by/rusbel/953).

2. Прапануем вашай увазе.

Пыталася [id11784585|Марина Гайчук].
==================================
ананімна.

вітаю, падкажыце, калі ласка, як беларускай будзе «вам виднее». ні разу ня чуў такі выраз ад носьбітаў, таму «вам бачней» падаецца не надта натуральным.

шчыры дзякуй за адказ!

***

Вітаем!

У мастацкай літаратуры шырока ўжываецца выраз «вам (табе, яму і г. д.) відней»:

► — Эй, Янка, не паважаеш ты самога сябе: глуздоў у цябе — больш як на аднаго чалавека. 
— Нічога я не ведаю, — адказаў Янка, — табе збоку відней. Ёсць глузды, то і дзякуй богу! (Якуб Колас. «На ростанях»).

► Хлопцам, думаў стары, і сапраўды, відаць, патрэбны гэты «шпінінг» і стрэльба. Ім відней (Янка Брыль. «На Быстранцы»).

► — Вы прафесіянал, вам відней (Уладзімір Някляеў. «Лабух»).

Адзначым, што рускае «видно» перакладаецца ў першую чаргу як «відаць», а не «бачна» (https://www.skarnik.by/rusbel/8804).
==================================
Як напісаць па-беларуску слова kevlar?

***

Вітаем!

Калі маецца на ўвазе від валакна, то трэба пісаць кеўлар.

Калі слова значыць нешта іншае, то, каб даць адказ, патрэбны кантэкст, у якім яно ўжываецца.

Пытаўся [id90294174|Максім Крапiўка].
==================================
Па-руску кажуць «сидеть на шее»: сидит столько лет у отца на шее. У беларускай мове таксама ёсць выраз «сядзець на шыі». Але мы маем і адметны варыянт «сядзець на карку».

СЯДЗЕЦЬ НА чыім КАРКУ. З адцен. папроку, дакору. Быць у каго на ўтрыманні і быць для каго клопатам, абцяжарваючы яго. 
 
Падраслі ўдалыя дзяўчаты, дык іх наперабой пачалі сватаць дый пабралі замуж. А тая ўпартая дачка асталася сядзець у бацькоў на карку. Сл. п., Чудз. (А. Сержп., КАБСП). От з тае пары мо' і да тых час [часоў] паны і.. сядзяць у тых палешукоў і палевікоў на карку, мучаць іх. Тамсама. А ты чаго? Ці ён на тваім карку сядзіць? Мядз. р., Нар. 

(Крыніца: Янкоўскі Ф. Беларуская фразеалогiя. Фразеалагізмы, іх значэнне, ужыванне. Рэдактары М. Яўневіч, А. Баханькоў. Мінск, «Вышэйшая школа», 1968; у літаратурнай мове гл. «Слоўнік фразеалагізмаў» Івана Лепешава, том 2, стар. 494.)
==================================
Добры дзень. 
Падкажыце, калі ласка, ці ёсць у беларускай мове адпаведнік рускаму «вообще-то»?

***

Вітаем!

Рускае слова «вообще-то» можа перакладацца па-рознаму. Адзін з ёмкіх варыянтаў перакладу — калі на тое. Прыклад яго выкарыстання Міхасём Стральцовым у перакладзе твора Чынгіза Айтматава «Буранны паўстанак»:

► И это было вообще-то несправедливо! Был бы он смирным животным ― какой вопрос!

► І гэта было, калі на тое, несправядліва. Але ж каб не Каранараў нораў!

У залежнасці ад кантэксту магчымыя такія варыянты перакладу: увогуле, наогул (кажучы), папраўдзе, па праўдзе кажучы.

Пыталася [id38229921|Іра Снапкова].
==================================
Вітаю! 
1) А ці ёсць сінонім да «спіс спраў» (англ. ToDo list)? Нейк падаецца, што не вельмі зручна казаць, калі першае слова канчаецца на «с», а другое пачынаецца на «с».
2) Як слушна назваць пазнаку на паперы ў выглядзе «v» (рас. галочка)?

***

Вітаем!

1. На жаль, не ведаючы кантэксту, складана рэкамендаваць нешта канкрэтнае. Гэты выраз можна перакласці як «пералік спраў», «спіс задач (заданняў)».

2. Птушка (гл. значэнне 3: https://www.skarnik.by/tsbm/67321).

Пытаўся [id130168349|Раман Бага].
==================================
Па-руску кажуць «слово за слово». Напрыклад: слово за слово — так и познакомились. У беларускай мове таксама ёсць выраз «слова за слова». Але ў народнай і літаратурнай мове шырока выкарыстоўваецца і варыянт «слова па слове»:

СЛОВА ПА СЛОВЕ. Паступова, мала-памалу (пра развіццё размовы; пра пераход гутаркі ў спрэчку, у сварку). 

— Нашто ты мне ваду спаскудзіў?! — Як-та я спаскудзіў?.. Так гэта слова па слове сцяліся біцца. Ваўк. п., Дварч. (М. Фед., ЛБ, ІІІ). І слова па слове давай сварыцца. Ваўк. п., з-пад Шыл. (М. Фед., ЛБ, ІІІ). Мы ж з Бабруйску разам дыбалі — пяцьдзесят дзве вярсты. Слова па слове разгаварыліся і паладзілі так. Гл. р., Пяц. 

(Крыніца: Янкоўскі Ф. Беларуская фразеалогiя. Фразеалагізмы, іх значэнне, ужыванне. Рэдактары М. Яўневіч, А. Баханькоў. Мінск, «Вышэйшая школа», 1968; у літаратурнай мове гл. «Слоўнік фразеалагізмаў» Івана Лепешава, том 2, стар. 416.)
==================================
Выдатная навіна, калі гэта праўда. :)

https://nn.by/?c=ar&i=234152
==================================
Анонимно.

Как правильнее перевести выражение top secret? Онлайн-переводчики предлагают либо цалкам сакрэтна, либо зусiм сакрэтна. А есть один устоявшийся вариант, который может использоваться в документах?

***

Вітаем!

Мы раім выкарыстоўваць выраз «зусім сакрэтна». Ён ёсць у «Русско-белорусском словаре для военных», які быў выдадзены ў 1996 годзе пад грыфам Міністэрства абароны нашай краіны (гл. прымацаваную выяву). Выраз «зусім сакрэтна» ёсць і ў «Русско-белорусском словаре делопроизводственной и архивной терминологии» 1997 года (там ён зафіксаваны побач з варыянтам «абсалютна сакрэтна»). Гэты выраз — «зусім сакрэтна» — выкарыстоўваецца ў мастацкай літаратуры, ёсць прыклады яго ўжывання дзяржаўнымі і іншымі СМІ.

Трэба адзначыць, што выраз «зусім сакрэтна» фіксаваўся і ў слоўніках, якія выходзілі да рэформы правапісу 1933 года: https://vk.com/away.php?to=http%3A%2F%2Fwww.slounik.org%2Fsearch%3Fdict%3D%26search%3D%25D0%25B7%25D1%2583%25D1%2581%25D1%2596%25D0%25BC%2B%25D1%2581%25D0%25B0%25D0%25BA%25D1%2580%25D1%258D%25D1%2582%25D0%25BD%25D0%25B0%26x%3D22%26y%3D15&cc_key=
==================================
Дзякуючы рэкляме, вы атрымоўваеце кантэнт суполкі абсалютна бясплатна :)
==================================
Падкажыце, калі ласка, ці ўжываецца ў сучаснай мове злучнік «ці бо»? Можа, варта пашыраць яго ўжыванне (улічваючы сітуацыю вакол «то-бок», «то бок» і «то бо»)? Дужа дзякую. Ананімна.

***

Вітаем!

Так, гэты злучнік ёсць у сучаснай літаратурнай мове (https://www.skarnik.by/rusbel/94496).

Ужываўся ён і айчыннымі аўтарамі мастацкай літаратуры, перакладчыкамі. Напрыклад, параўнайце ўрывак з твора Івана Буніна «Сухадол» (1911) і яго пераклад на беларускую, выкананы Янкам Скрыганом (1958):

► И скороговоркой кончала: 
― «Как на грех, на беду…» То бишь: «Пел на грех, на беду соловей во саду ― песню томную… Глупой спать не давал ― в ночку темную…»

► І скорагаворкаю канчала: 
― «Заспяваў тае ночкі…» Ці бо не: «Заспяваў у садочку салавей тае ночкі ― песню пявучую… Дурной спаць не даваў усю ночку гаручую…»

Трэба адзначыць, што існуе таксама варыянт гэтага злучніка «ці бок» (не фіксуецца нарматыўнымі слоўнікамі).

Калі гаварыць пра сітуацыю з «то-бок», «то бок», «то бо» і г. д., то цяжка сказаць, ці дапаможа тут нечым прапаганда злучніка «ці бо». Большая колькасць варыянтаў можа толькі заблытаць людзей, якія недастаткова ў гэтым разбіраюцца.
==================================
Вітаю) Вы не ведаеце, як правільна па-беларуску завецца летняя кухня, ну, быццам прыбудоўка такая ля хаты? Не «лятнёўка»?

***

Вітаем!

У беларускай мове ёсць назва «летняя кухня». Напрыклад, яна выкарыстана аўтарамі «Беларускай энцыклапедыі» ў артыкуле «Веранда» (са зместу якога відаць, што паняцці веранды і летняй кухні вельмі блізкія). У мастацкай літаратуры назву «летняя кухня» ўжывалі такія аўтары, як Іван Шамякін, Васіль Быкаў і інш. Ёсць прыклады яе выкарыстання ў публіцыстычных тэкстах, а таксама ў народнай мове (гл. артыкул К. Л. Хазанавай «Лексіка традыцыйнага жылля беларуска-расійскага памежжа: матывацыя, этымалогія, дэрывацыя»).

На паўднёвым захадзе Беларусі выкарыстоўваецца цікавы дыялектызм «кухнёша» (гл. артыкул «Безэквівалентныя словы і ўласна фразеалагічныя дыялектызмы ў гаворцы Іванаўшчыны» тут: http://www.brsu.by/sites/default/files/philolog/slova_2012.pdf).

Пытаўся [id180137156|Алексей Бруй].
==================================
Ананімна.
Добры дзень! Скажыце, калі ласка, як па-беларуску будуць выразы «венец безбрачія» і «завідная невеста»?

***

Вітаем!

1. Выраз «венец безбрачия» з'явіўся ў рускай мове (пра гэта падрабязней можна прычытаць тут: https://books.google.ru/books?id=GTvYcjeyq3oC&pg=PA58&lpg=PA58&dq=crown+of+celibacy&source=bl&ots=rSww1mKbU2&sig=zOWTSxpO_V_IeGk1J2-Yqan03zA&hl=en&sa=X&ei=Js81ULSJH83c4QS0pYC4BA&redir_esc=y#v=onepage&q&f=false, але па гэтай спасылцы ёсць толькі англійскі тэкст). Пад словам «венец» маецца на ўвазе ўпрыгажэнне ў выглядзе кароны, якое выкарыстоўваецца ў цырымоніі ўступлення ў шлюб. Венец безбрачия супрацьпастаўляецца шлюбнаму вянцу. Такім чынам, на беларускую мову гэты выраз можна па сэнсе перакласці як «вянец бясшлюбнасці» (бо ў нашай мове ў «вясельным» значэнні выкарыстоўваецца менавіта слова «вянец», ёсць выразы «ісці пад вянец», «стаяць пад вянцом» https://www.skarnik.by/tsbm/16017). 

2. Зайздросная нявеста.
==================================
Вітаю! Падкажыце, калі ласка, як карэктней называць фотаапарат: цыфравы ці лічбавы? 

Дзякую!

***

Вітаем!

Лічбавы. Слова «цыфравы» ў сучаснай беларускай літаратурнай мове няма.

Пыталася [id157091045|Аляксандра Піліповіч-Сушчыц].
==================================
Вітаю! Як называюцца па-беларуску шахматныя фігуры?

***

Вітаем!

На гэта пытанне мы адказвалі тут: https://vk.com/adkazy?w=wall-71024062_8780

Пыталася [id101939015|Аляксандра Сайкоўская].
==================================
Добры дзень) 
 
Калі можна, ананімна, калі ласка.

1. Як перакласьці такі тэрмін, як alienation (Entfremdung, отчуждение)?
Ці карэктна казаць «аленацыя»?
Дзякуй!

***

Вітаем!

Пераклад гэтага тэрміна ёсць у «Англійска-беларускім слоўніку» («Вышэйшая школа», 2013):

► alienation n. (from) адчужэ́нне; аддале́нне.

Слова «аленацыя» ў нашай мове не ўжываецца.
==================================
Як перакладаецца «велосипедная вилка»?
«Роварны відэлец»?
Загадзя дзякуй

***

Вітаем!

Слова «відэлец» абазначае ў беларускай мове толькі сталовы прыбор. Дэталь з раздвоеным канцом называецца «вілка». Такім чынам, адказ на ваша пытанне — веласіпедная (роварная) вілка.

Пытаўся [id465333673|Максім Канапелька].
==================================
Наколькі карэктны выраз «Баранак Божы», які ўжываецца ў парадку Святой Імшы ў Касцёле?

***

Вітаем!

Ваша пытанне датычыцца складанай тэмы для беларускай мовы — рэлігійнай тэрміналогіі. На жаль, пакуль што яна вельмі далёкая ад упарадкавання і прадстаўнікі розных канфесій хрысціянства выкарыстоўваюць для адных паняццяў розныя назвы.

У каталіцкай тэрміналогіі прыняты менавіта выраз «Баранак Божы». Праваслаўныя называюць гэта «Агнец Божы», пратэстанты — пераважна «Ягня (Ягнё) Божае».

Пытаўся [id88357715|Радаслав Григорович].
==================================
Што такое ЗАЦЕМЛІВАЦЬ?

Слова з рамана Макса Шчура «Завяршыць Гештальт».

– Усё-ткі асабісты кантакт нашмат больш надзейны, – зацемлівае галяндзец. – А то памятаеш, Марыя, як было ў восемдзесят трэцім…

Дзякуй.

***

Вітаем!

Гэтаму слову ў літаратурнай мове адпавядаюць дзеясловы «адзначаць», «заўважаць».

Пыталася [id234984509|Уладзя Лойко].
==================================
Добры дзень)

Калі можна, ананімна, калі ласка. 

Такое пытанне: ці ёсць у беларускай эквівалент выразу «и был таков»?

Загадзя дзякуй! 🙂

***

Вітаем!

На беларускую мову гэта перакладаецца як «толькі яго і бачылі».

https://www.skarnik.by/rusbel/93073
==================================
Добры вечар. Падкажыце, калі ласка, ці з'яўляецца слова «ходнікі» сінонімам да слова «тратуар»?

***

Вітаем!

У беларускай мове ёсць сінонім да слова «тратуар» (https://www.skarnik.by/tsbm/90876), але ён мае і форму адзіночнага ліку (г. зн. ходнік — тратуар, ходнікі — тратуары).

Пытаўся [id88357715|Радаслав Григорович].
==================================
Па-руску кажуць «нет ни копейки за душой». Па-беларуску таксама дапушчальна сказаць «няма ні капейкі за душой». Але ў народнай (дый у літаратурнай) мове распаўсюджаны яшчэ іншы варыянт:

ПРЫ ДУШЫ. У наяўнасці (няма, не было рубля, капейкі, гроша). 
 
А каб прыйшлося што на што, то і гроша ніхто пры душы не знайшоў бы. Лід. п., Хільч. (М. Фед., ЛБ, ІІ, 1). Ці ж можна, каб так жыць? Прыехаў у госці, а ў яго пры душы рубля няма. Гл. р., пас. Я. Куп. Вы здымаць [фатаграфаваць], а ў мяне пры душы каб грош, каб капейка, — няма. Баран. р., Каўп. 

(Крыніца: Янкоўскі Ф. Беларуская фразеалогiя. Фразеалагізмы, іх значэнне, ужыванне. Рэдактары М. Яўневіч, А. Баханькоў. Мінск, «Вышэйшая школа», 1968; у літаратурнай мове гл. «Слоўнік фразеалагізмаў» Івана Лепешава, том 1, стар. 410.)
==================================
Вітаю! Падкажыце, калі ласка, як усё-такі правільна вымаўляць словы «драйв» і «нерв»? Няўжо сапраўды з [f] на канцы?

***

Вітаем!

Безумоўна, вымаўленне ў такіх словах [ф] на канцы — парушэнне асноўных законаў беларускай фанетыкі. У беларускай мове, у адрозненне ад рускай, гукі [в] і [ф] не з’яўляюцца парай па звонкасці-глухасці. Гэта азначае, што [в] не аглушаецца да [ф] у слабай пазіцыі.

У акадэмічнай «Фанетыцы беларускай літаратурнай мовы» аўтары пры разглядзе гэтай тэмы гавораць пра гук [в] «у неўласцівай яму пазіцыі» (гл. прымацаваную выяву са стар. 326). Далей у гэтым выданні гаворыцца пра тое, што ў асобных словах унутры неўласцівых спалучэнняў з'яўляецца галосны гук (дзёран, човен, бабёр). Гістарычна ў спалучэнні -рв- гук [в] мог проста выпадаць (первшый → першы).

Устаўлянне гука можа назірацца і ў сітуацыі са словамі «драйв», «нерв»: паміж -йв- і -рв- магчымае з'яўленне ўстаўных галосных (што можа быць не адлюстравана на пісьме). Гэта дазваляе вымаўляць гэтыя словы з гукам [ў], які можа ўзнікаць выключна пасля галосных. І тады вымаўленне, якое існуе на практыцы, можна абазначыць так: [драйіў], [нераў].

У дарэформенныя часы небеларускія спалучэнні гукаў нейтралізавалі дадаваннем гука на канцы: нэрва (https://vk.com/away.php?utf=1&to=http%3A%2F%2Fslounik.org%2Fsearch%3Fdict%3Dbnt09%26search%3D%25D0%25BD%25D1%258D%25D1%2580%25D0%25B2%25D0%25B0%26x%3D38%26y%3D12). Гэтаксама прапануюць рабіць і сёння аўтары «Беларускага клясычнага правапісу»:

► Заўвага Г. Неўласьцівае беларускай мове канцавое спалучэньне “зычны + [v]” рэалізавалася ў спалучэньні “зычны + в + галосны”: драйва, нэрва, рэзэрва, рэйва; кансэрвы, нэрвы, прэсэрвы, рэзэрвы, сэрвы. Адпаведна афармляюцца й вытворныя словы: драйвавы, кансэрвавы, нэрвовы, прэсэрвавы, рэзэрвовы, рэйвавы.

Як бы там ні было, пытанне пра тое, як павінны ў літаратурнай мове вымаўляцца гэтыя словы, сёння, безумоўна, адносіцца да спрэчных.

Пытаўся [id236173400|Никита Семак].
==================================
Зялёная кніга | Green book | 2018
 
Вытанчаны свецкі леў, багаты і таленавіты музыка наймае ў якасці кіроўцы і целаахоўніка чалавека, які менш за ўсё падыходзіць для гэтай працы. Тоні "Балбатун" — выкідала, які не здольны трымаць рот на замку і карыстацца сталовымі прыборамі, затое ён добра працуе кулакамі. Гэта турнэ назаўжды зменіць жыццё абодвух.
 
Пераклад і агучка ад Беларусьфільма.

Спампаваць BDRip-1080p: https://baravik.org/topic/1957/ (MVO)
📺 Глядзець анлайн: https://my.mail.ru/mail/semashko95/video/_myvideo/251.html

IMDb (8,2): https://www.imdb.com/title/tt6966692/ 
Kinopoisk (8,3): https://www.kinopoisk.ru/film/1108577/
 
#драма@kinakipa #камедыя@kinakipa #біяграфія@kinakipa #агучка@kinakipa
==================================
Зялёная кніга | Green book | 2018

https://vk.com/wall-136884833_2672
==================================
На першае інстаграм рэаліці-шоу па-беларуску прыйшло 105 заявак з 21 кропкі свету! 
MOВА ЧЭЛЕНДЖ – інстаграм шоу, у якім у герояў будзе 30 дзён, каб перайсці на беларускую мову. Два разы на тыдзень героі будуць атрымліваць заданні, звязаныя з беларускай мовай. Па нарастальнай з кожным заданнем героі ўсё болей у сваім жыцці будуць выкарыстоўваць беларускую мову. Шоу будзе транслявацца ў фармаце сторыс у інстаграме [club15593046|@artsiadziba], а таксама ў інстаграме герояў. 
На ўдзел у шоу прыйшло 105 заявак з 21 кропкі свету. Самы малады ўдзельнік - 13 гадоў, самы сталы – 51 год. Большасць людзей – школьнікі або студэнты першых курсаў. А кажуць, што моладзі нічога не трэба! Ёсць сярод удзельнікаў кастынгу і супрацоўнікі Чырвонага Крыжа, Кіеўскага тэлебачання, Cirque du Soleil, EPAM, UBER. 
Ужо зараз можна сачыць за шоу ў сторыс “Арт Сядзібы” (шукайце ў хайлайтах) – гэта другі этап адбору. Людзі здымаюць матывацыйныя відэа, у якіх тлумачаць, чаму яны вырашылі ўдзельнічаць у шоу. 
Хутка будуць абвешчаныя героі шоу, за якім будзе сачыць уся краіна!
==================================
Можна адзначыць, што на малюнку, мяркуючы па памерах, паказаны, хутчэй, келіхі, а не кілішкі.
==================================
Добры дзень!
Як будзе слушна «валанцёр» ці «валантор»?

***

Вітаем!

Валанцёр (https://vk.com/away.php?to=http%3A%2F%2Fslounik.org%2Fsearch%3Fdict%3Dsbm%26search%3D%25D0%25B2%25D0%25B0%25D0%25BB%25D0%25B0%25D0%25BD%25D1%2586%25D1%2591%25D1%2580%26x%3D30%26y%3D18&cc_key=).

Паводле БКП-2005 — валянтэр.

Пыталася [id90578023|Анастасія Загорская].
==================================
«Сниму/сдам квартиру/жильё/комнату» — як слушна гэта перакласці?

***

Вітаем!

Здыму (зніму)/здам кватэру/жыллё/пакой.

Пытаўся [id115778083|Раман Баранаў].
==================================
Дзень добры! Падкажыце, ці ёсць канкрэтныя правілы перадачы запазычаных слоў (найперш уласных), а таксама слоўнік? Удакладняльныя пытанні:

1) Ці падлягаюць словы адаптацыі правілам беларускай мовы і ў якой ступені? Напрыклад, «падрэс», але ж «э» мусіць быць толькі пад націскам (то-бок тут захоўваецца вымаўленне з мовы-крыніцы), а вось «Якагама» — тут і аканне (яканне), і чамусьці зменены гук «х» на «г»...

2) Калі ў назве некалькі слоў (а назваў — мноства, якія ідуць побач, напэўна ж, павінны разглядацца неяк аднастайна) і адно з іх мае слоўнікавую версію правапісу, якая разыходзіцца з вымаўленнем мовы-крыніцы, а іншыя не маюць, то як тут быць? Пісаць усе па толькі па фанетычным прынцыпе ці акрамя гэтага дадаваць да ўсіх беларускія правілы (аканне, дзеканне і г. д.)? Ці ж слоўнікавыя, якія разыходзяцца з гучаннем у мове-крыніцы, пакідаць так, а астатнія па фанетычнымі прынцыпе?

Загадзя дзякую за адказ.

***

Самыя агульныя заканамернасці перадачы запазычаных слоў змяшчаюцца ў Правілах беларускай арфаграфіі і пунктуацыі ў адпаведных параграфах.

Правілы асваення слоў канкрэтных замежных моў даюцца ў практычных транскрыпцыях. На дадзены момант у беларускай мове прыняты транскрыпцыі для тапонімаў Украіны (http://www.tnpa.by/#!/FileText/323688/226163), Польшчы (http://www.tnpa.by/#!/FileText/340955/243332), Літвы (http://www.tnpa.by/?fbclid=IwAR3oVwOSzdfYgz7qJJ12nZNLF2T4XKcVvbUqYPIm6cAEZ1wAyVJxHaOSxeM#!/FileText/328852/231296) і Латвіі (http://www.tnpa.by/#!/FileText/323715/226190). Пэўныя заканамернасці асваення апісаны ў «Метадычных указаннях для рэдактараў Беларускай Савецкай Энцыклапедыі» (https://knihi.com/none/Mietadycnyja_ukazanni_dla_redaktarau_Bielaruskaj_Savieckaj_Encyklapiedyi.html#1) і «Метадычных указаннях для рэдактараў Беларускай Энцыклапедыі» (http://knihi.com/none/Mietadycnyja_ukazanni_dla_redaktarau_Bielaruskaj_Encyklapiedyi.html#1). 
 
У іншых выпадках асваенні адбываюцца ў цэлым згодна з пэўнымі традыцыямі, аднак без строгай рэгулярнасці. Шмат уласных імён асвоена ў такіх аўтарытэтных крыніцах, як «Беларуская савецкая энцыклапедыя», «Беларуская энцыклапедыя», «Арфаграфічны слоўнік» М. Лобана і М. Судніка, «Слоўнік беларускай мовы» пад рэд. М. Бірылы, «Вялікі слоўнік беларускай мовы» Ф. Піскунова і інш.

1. Так, у цэлым падлягаюць. Могуць не выконвацца яканне (легенда, герой) або аканне (жэтон, Жэнева), калі і як — апісана ў Правілах беларускай арфаграфіі і пунктуацыі. У астатнім дзейнічаюць звычайныя заканамернасці, калі не, то гэта таксама агаворваецца ў Правілах. 

Правілы беларускай мовы не забараняюць літару «э» не пад націскам (пасля націску). Напісанне такіх слоў вызначаецца па слоўніку.

Якагама, ці Іакагама, — адзін з даўно асвоеных тапонімаў. Што да гука [г] у гэтым слове, то ў японскім арыгінале там прысутнічае гук [h] (паводле ІРА), а не наш гук [х]. Такога гука ([h]) у нас няма. Традыцыйна ў словах, напрыклад, нямецкага паходжання ён асвойваўся як [г]. Але ў цяперашні час, напрыклад у словах англійскага паходжання, ён асвойваецца як [х]. 

2. Калі адна частка ёсць у аўтарытэтных крыніцах, а іншай няма, то нічога не перашкаджае ўжываць асваенне зусім новага слова ў той форме, якая найбліжэй перадае арыгінальнае гучанне гукамі беларускай мовы без парушэння яе законаў.

Пыталася [id184739688|Настасся Духоўнікава].
==================================
Три дня: 29 июня, 4 и 6 июля – белорусам предлагают увидеть место, где ежедневно захоранивают бытовой мусор минчан – полигон “Тростенецкий”. Организаторы уверены, что экскурсия в “обратную сторону чистого города” вдохновит каждого взять в магазине хотя бы на один пакет меньше. Чтобы съездить на полигон и на расположенный рядом завод, где сортируют мусор и получают вторичное сырье, нужно подать заявку и рассказать о своей мотивации. Прием заявок на первую экскурсию заканчивается 28 июня. 
 
 На каждую из бесплатных экскурсий отберут по 40 горожан, которые увидят единственный полигон, где захоранивают бытовые отходы минчан. Если первый участок этого полигона заполняли отходами 10 лет, то второй, такой же по площади, уже спустя 1,5 года оказался загружен наполовину. 
 
Авторов самых убедительных заявок на экскурсию “Покед, пакет!” отвезет специальный автобус. Он отправится в 10:00 от станции метро Могилевская и вернет участников в Минск примерно в 13:00.
==================================
Паведамляем, што кніжку Ф. Янкоўскага «Гісторыя беларускай мовы: гістарычная граматыка», якая нядаўна з'явілася ў продажы, можна купіць на 7 рублёў танней у выдавецтве «Вышэйшая школа» (пр. Перможцаў, 11). На сайце выдавецтва таксама выстаўлена 28 старонак у фармаце pdf для азнаямлення (прымацоўваем іх файлам). 

Інфармацыя пра кнігу на сайце выдавецтва «Вышэйшая школа»: http://vshph.com/page/details/83/2194/
==================================
Паважаныя спадары, узнікла праблема з ужываннем слова «лепш»! Ці заўсёды яно ўжываецца з «за» (нп., «лепш за мяне»). І як будзе правільна: «Але яна лепш за ўсялякіх там дзевак» ці «Але яна лепш усялякіх там дзевак».
Дзякуй!

***

Вітаем!

Па-першае, адразу трэба растлумачыць, што прыслоўі і прыметнікі ў беларускай мове па-рознаму ўтвараюць формы ступеняў параўнання. Калі гаворка ідзе пра прыслоўе (адказвае на пытанне «як?»), то формы будуць выглядаць наступным чынам:

► добра (зрабіць) → лепш (зрабіць) → (зрабіць) найлепш, лепш за ўсё.

Калі мы гаворым пра прыметнік (адказвае на пытанні «які?», «якая?», «якое?»), то формы будуць такія:

► добры (спецыяліст) → лепшы (спецыяліст) → найлепшы, самы лепшы (спецыяліст).

Такім чынам, у першую чаргу ў вашым прыкладзе трэба выправіць форму прыметніка: «Але яна лепшАЯ за ўсялякіх там дзевак» (калі пад словам «яна» маецца на ўвазе нейкая іншая дзяўчына, якая параўноўваецца з названымі ў сказе дзеўкамі). 

Варыянт «Але яна лепш за ўсялякіх там дзевак» магчымы, калі пад «яна» маецца на ўвазе нешта не аднаго лагічнага шэрага з дзяўчатамі (спартыўная пляцоўка, навука, гульня і г. д.).

Без прыназоўніка «за» такія канструкцыі ў беларускай мове не ўжываюцца (варыянты без «за» — няправільныя).

Акрамя прыназоўніка «за», у беларускай мове ўжываюцца злучнікі «чым», «чымся» «як».

Пытаўся [id302555947|Міхаіл Юшкевіч].
==================================
Патлумачце, калі ласка, які варыянт правільны: 
Праблема яму вядомая ці Праблема яму вядома

***

Вітаем!

Пажадана ўжываць поўную форму (вядомая), бо гэта якасны прыметнік.

Гэта тэма больш падрабязна разгледжана намі тут (гл. каментарыі): https://vk.com/adkazy?w=wall-71024062_7200

Пыталася [id20644248|Ирина Вечер].
==================================
З'явілася ў продажы кніга, патрэбная кожнаму, хто паглыблена вывучае беларускую мову.
==================================
Янкоўскі, Ф. М. 
 Гісторыя беларускай мовы: гістарычная граматыка : вучэбны дапаможнік 
Разглядаюцца гістарычныя ўмовы ўзнікнення і развіцця беларускай мовы, характарызуюцца помнікі старажытнай беларускай пісьменнасці, аналізуюцца асноўныя фанетычныя змены, якія адбыліся ў розныя перыяды развіцця мовы, асвятляецца гісторыя імён і дзеясловаў. У дадатках прыводзяцца прыкладны аналіз старажытнага тэксту, каментарыі да пэўных слоў, форм, словазлучэнняў і іншыя пытанні і заданні, што дапамагаюць студэнтам засвоіць значэнне і марфалагічную будову слоў са старажытных пісьмовых помнікаў. 
Для студэнтаў устаноў вышэйшай адукацыі па філалагічных спецыяльнасцях. Будзе карысны магістрантам, аспірантам, настаўнікам і выкладчыкам.
==================================
"}}],"post_source":{"type":"vk"}}],"post_source":{"type":"vk"},"comments":{"count":1,"can_post":1,"groups_can_post":true},"likes":{"count":24,"user_likes":0,"can_like":1,"can_publish":1},"reposts":{"count":1,"user_reposted":0},"views":{"count":672},"donut":{"is_donut":false},"short_text_rate":0.800000},{"id":10166,"from_id":-71024062,"owner_id":-71024062,"date":1561509000,"marked_as_ads":0,"post_type":"post
==================================
(Абноўленая версія адказу. Перапрашаем за недакладнасць у першай версіі.)

Добры дзень! Па-першае, дзякуй: адказваючы на наша з калегай пытанне ў мінулы раз, вы згадалі «Даведнік па літаратурнай праўцы» Пятра Жаўняровіча, так мы даведаліся, што ёсць такая кніга, і замовілі яе ў кнігарні, цяпер карыстаемся) Так што сапраўды дзякуй! 
 
Па-другое, у нас ізноў пытанне. Як па сучасных нормах усё ж такі пісаць: да спадобы, даспадобы, не даспадобы, не да спадобы? Здаецца, слова спадоба няма, і слоўнікі рэкамендуюць даспадобы, а вось у Крапівы не да спадобы. (Праўда, і Крапіва ў нас 1982 года). Дзякуй! 
 
*** 
 
Вітаем! 
 
Гэта пытанне арфаграфіі, але ў даным выпадку арыентавацца на асноўны арфаграфічны слоўнік — «Слоўнік беларускай мовы» 2012 года выдання — няма як. Рэч у тым, што ў ім мы знаходзім слова «даспадобы» (https://vk.com/away.php?to=http://slounik.org/search?..), а таксама артыкул, у якім пададзена асобнае напісанне.

Паколькі асобнага слова «спадоба» ў сучаснай мове няма, то, паводле агульнага правіла, трэба пісаць «даспадобы», «не даспадобы». 

Пра тое, што «даспадобы» трэба разглядаць як звычайнае прыслоўе, сведчыць і адсутнасць у «Слоўніку фразеалагізмаў» Івана Лепешава адпаведнага выразу.

Як няправільнае асобнае напісанне пададзена і Пятром Жаўняровічам у яго даведніку (гл. выяву са стар. 69).
 
Пыталася [id3653152|Оксана Василевская].
==================================
Ну вось адкажыце, чаму вы пішаце расейская мова, а не руская?

***

Вітаем!

Сучасны нарматыўны варыянт — «руская».

Аднак да рэформы 1933 года ў беларускай мове выкарыстоўваліся і іншыя назвы, сярод іх і «расейская». У канцы ХХ ст. пачалася тэндэнцыя да вяртання дарэформенных варыянтаў.

Як заўважаюць прыхільнікі ўжывання тэрмінаў «расійская», «расейская», «маскоўская мова», гэтыя акрэсленні з’яўляюцца класічнымі для беларускай мовы. Яны ўжываліся ў такіх выданнях, як «Маскоўска-беларускі слоўнік» (аўтары — браты Максім і Гаўрыла Гарэцкія), «Расійска-беларускі слоўнік» (С. Некрашэвіча і М. Байкова), назва «расейская мова» часта сустракаецца, напрыклад, у часопісе «Узвышша» і г. д. 

Назва «маскоўская» адсылае да факта, што дадзеная мова сфарміравалася ў Маскоўскай Русі. Назвы «расійская» і «расейская» ўтвораны ад назвы краіны «Расія/Расея» (слова «Россія» пачало замацоўвацца за Маскоўскай дзяржавай з XV ст.), пры гэтым варыянт праз -і- больш фармальны, а слова «расейскі» — больш народнае. (Цікава адзначыць, што слова «Россея» сустракалася ў дыялектах і ў самой краіне-суседцы. А, напрыклад, Сяргей Ясенін у 1922 годзе пісаў: «Нет! таких не подмять, не рассеять! // Бесшабашность им гнилью дана. // Ты, Рассея моя… Рас…сея… // Азиатская сторона!) 

Прыхільнікі раздзялення паняццяў «рускі» і «расе(і)йскі» адзначаюць, што да Кастрычніцкае рэвалюцыі пад «рускай мовай» афіцыйна разумелася нібыта адзіная, агульная ўсходнеславянская мова, у якой выдзялялася тры «наречія»: «беларускае», «велікарускае» і «маларускае». Адпаведна, беларускае і ўкраінскае не выключалася з паняцця «рускае». Паняцці «рускі» і «ўсходнеславянскі» былі тоесныя (бо паняцце «Русь» распаўсюдзілася к канцу Сярэднявечча на ўсіх усходніх славян). 

Пасля рэвалюцыі Расія нарэшце прызнала, што беларуская і ўкраінская — асобныя мовы, а не «наречія». За гэта доўга змагаліся нашы адраджэнцы. 
(Пры гэтым паняцці «велікарускі» і «маларускі» былі прызнаны некарэктнымі або такімі, якія могуць быць некарэктна афарбаваны.) 

Але пры гэтым у расійскай (велікарускай) мове не ўдалося пазбегнуць блытаніны, бо называнне гэтае мовы «рускай» прыводзіць да выключэння беларускае і ўкраінскае з супольнасці «рускі». Менавіта таму ў класічнай беларускай мове (як і ўкраінскай, польскай) панавала назва «расійская/расейская». 

Выраз «руская мова» стаў дамінаваць з 1930-х гг. у сувязі з гвалтоўнай русіфікацыяй (якую некаторыя прапануюць называць адпаведна «расеізацыяй»). 

Прыхільнікі тэрміна «расейская мова» звяртаюць увагу, што выраз «беларуска-рускі слоўнік» гучыць абсурдна, аналагічна як «беларуска-славянскі» ці «беларуска-індаеўрапейскі». 

Беларуская мова сфарміравалася ў часы Літоўскае Русі, асобна ад Маскоўскай дзяржавы (Расіі). Напрыклад, Біблія Францыска Скарыны называлася «Бівлія руска», і мелася на ўвазе старабеларуская (а не маскоўская) рэдакцыя царкоўнаславянскай мовы. А наша мова ўжо ў тыя часы адрознівалася ад мовы Расіі.

Дададзім пад канец, што ў нашай суполцы ёсць адміністратары, якія лічаць прынцыповым ужыванне тэрмінаў «расейская», «расійская» ў адносінах да мовы-суседкі. Але апошнім часам мы амаль выключна выкарыстоўвалі слова «рускі» ў значэнні 'расійскі', 'маскоўскі'.

Пытаўся [id98763315|Иосиф Коростик].
==================================
MOВА ЧЭЛЕНДЖ
Першае інстаграм шоу па-беларуску 📱Прыём заявак да 1 ліпеня!

У Беларусі запускаецца першае інстаграм шоу па-беларуску “Мова чэлендж”. Падчас шоу ў герояў будзе месяц, каб пачаць размаўляць па-беларуску. Два разы на тыдзень героі будуць атрымліваць заданні, звязаныя з беларускай мовай. Па нарастальнай з кожным заданнем героі ўсё болей у сваім жыцці будуць выкарыстоўваць беларускую мову. Шоу будзе транслявацца ў фармаце сторыз у інстаграме [club15593046|@artsiadziba], а таксама ў інстаграме герояў.

Калі нехта яшчэ не вырашыў перайсці на родную мову, то самы час гэта зрабіць!

Героі будуць абірацца з дапамогай анлайн-кастынгу. Заяўку на ўдзел можна будзе падаць да 1 ліпеня: https://forms.gle/W3KzPH8XJZwnLuo1A

#беларускамоўныя
==================================
Добры дзень! Падкажыце, калі ласка, як на беларускую мову лепей перакласці б/у — «бывший в употреблении»?

Дзякую за вашу працу!

***

Вітаем!

Лепш за ўсё перакладаць на беларускую «бывший в употреблении» як «ужываны».

https://www.skarnik.by/tsbm/85681

Пыталася [id157091045|Аляксандра Піліповіч-Сушчыц].
==================================
Цікавы тэкст пра старажытныя беларускія кнігі. 

https://people.onliner.by/2019/06/14/shto-chytali-prodki-belarusau?fbclid=IwAR1ImLZ0uWk6EhhTOjBTk4MeLAnSS6ASFzJ65QRdFW8O5fXS_mWv00S5UaE
==================================
Учора, 19 чэрвеня
==================================
95-годдзе з дня нараджэння класіка літаратуры ХХ стагоддзя, народнага пісьменніка Беларусі, Сумлення нацыі Васіля Быкава. На жаль, да гэтага часу ў нас існуе толькі адна вуліца, названая ў гонар змагара за свабоду: яна знаходзіцца ў пасёлку Ждановічы пад Мінскам. Таксама ёсць музей у Бычках і музей-дача за горадам.

“Мабыць, кожнаму свой шлях да свабоды наканавана прайсці асобна” (Васіль Быкаў, “Доўгая дарога дадому”).

“Але колькі ў людзкім жыцьці здараецца канфліктаў – з сабой ці з грамадзтвам, якія разьвязаць немагчыма. Не паддаюцца ніякім разумным высілкам. І ня толькі ў сытуацыі, калі дабро супрацьстаіць злу. Але і тады, як пісаў Гегель, калі канфлікт ляжыць у адносінах правага з правым. Тое ўжо трагедыя. Як паглядзець, дык усё чалавечае жыцьцё – трагедыя, бо ўсе пачуваюцца правымі. Ніхто ня лічыць сябе вінаватым” (Васіль Быкаў, “Доўгая дарога дадому”).

“Занадта глыбока жыве ў свядомасці многіх ганебная нявольніцкая мараль: як бы чаго не выйшла. І калі здарыцца, што дзе-небудзь слязьмі абальецца праўда, хіба хто-колечы не памяркуе: а ці не лепш пераседзець, перамаўчаць, перастаяць за вуглом, адвярнуцца” (Васіль Быкаў, "Мёртвым не баліць").
==================================
Вітаю! Падкажыце, усё-ткі «дадатак» ці «прыкладанне»? У мяне спыталіся, як больш слушна, а я ўсё жыццё ўжывала абодва варыянты і не задумвалася. Дзякуй!

***

Вітаем!

Калі вы маеце на ўвазе від праграмы для мабільных тэлефонаў і г. д. (англ. application), то па-беларуску гэта так і называецца — праграма. Ужыванне варыянтаў «дадатак», «прыкладанне» і іншых будзе памылкаю.

Калі ласка, просім удакладняць, пра што менавіта вы пытаецеся, бо многія словы маюць некалькі значэнняў.

На пытанне пра гэта слова мы адказвалі раней тут:
https://vk.com/wall-71024062_1060

Пыталася [id63354488|Ганна Снежань].
==================================
Вітаю вас, шаноўнае спадарства! Я ў звычайнай суполцы, прысвечанай беларускай мове, бачу ў некаторых навінах (якія ідуць адна за адной) розныя варыянты беларускіх слоў. Таксама і ў беларускамоўных песнях (але там такіх выпадкаў менш). Напрыклад «Салдат — Жаўнер», «Я знаю (у вершы беларускага паэта, (сорам мне, але я забыў хто менавіта гэта быў) — Я ведаю» (гэты варыянт чытаў у К. Чорнага, ён выкарыстоўвае менавіта варыянт «ведаць») Адкажыце, калі ласка, у чым праблема і ці связана гэта з шматразовымі зменамі правіл у беларускай мове?
Загадзя шчыры дзякуй!

***

Вітаем!

Не, са зменай правілаў беларускай мовы гэта не звязана. Нядаўна (2008–2010 гг.) была праведзена рэформа афіцыйных правілаў арфаграфіі і пунктуацыі. Але яна закранула менавіта напісанне (напрыклад, раней пісалі «лідэр» — цяпер «лідар»). 

У выпадку са словамі «знаць» і «ведаць» фактычна няма ніякай праблемы. У любой мове ёсць сінанімічныя словы. Часам сінонімы настолькі блізкія, што цяжка сказаць, чым менавіта адрозніваецца значэнне гэтых слоў.

Існуе таксама праблема канкурэнцыі слоў, што прыйшлі ў нашу мову рознымі шляхамі. Часта яна ўзнікае, калі нехта хоча наўмысна наблізіць ці аддаліць беларускую мову ад моў-суседак. Прыкладам гэтага можа быць пара «салдат» — «жаўнер». Такія словы часта маюць рознае паходжанне і розную ўжывальнасць. Калі адно з іх выкарыстоўваецца ў сучаснай тэрміналогіі, то ў сваёй сферы яно мае прыярытэт (з названых двух гэта слова «салдат»).

Падкрэслім, што праблема двух слоў для аднаго паняцця не звязана непасрэдна з правапісам. Аднак сёння існуе і праблема наяўнасці двух правапісаў — афіцыйнага (http://libelli.narod.ru/misc/rules.htm) і неакласічнага (http://knihi.com/storage/pravapis2005.html), або так званай тарашкевіцы.

Пытаўся [id215521856|Алексей Новик].
==================================
Добры дзень, падкажыце, калі ласка, як правільна ўжываць на беларускай мове словазлучэнне «бумажный стаканчик». Ведаю, што «стакан» перакладаецца як «шклянка». Пераклад атрымоўваецца тады «паперная шкляначка» — гэта правільна?

***

Вітаем!

Не, прапанаваны вамі варыянт няправільны. Гэтая пасудзіна па-беларуску называецца «папяровы кубачак». Падрабязней пра гэта глядзіце ў нашым старым адказе тут:

https://vk.com/wall-71024062_2038

Пытаўся [id15146667|Аляксандр Смірноў].
==================================
Па-руску кажуць «встань во весь рост», «крикнул во весь голос».

Па-беларуску тут ужываюца выразы «на ўвесь рост», «на ўвесь голас».

► НА ЎВЕСЬ РОСТ. 1. Выпрастаўшыся. 
 
Стань на ўвесь рост, то і столь дастанеш галавою, — такая ў іх хатка была з вайны. Гл. р., Гарадз. 

2. На ўсю фігуру (сфатаграфаваць, сфатаграфавацца). 
 
Прыслаў жа Юзеў [сын] картачку на ўвесь рост. Ён стаіць высокі, і яна ля яго на ўвесь рост. Малад. р., Уша. 

► НА ЎВЕСЬ ГОЛАС. Гучна, громка, як ёсць сілы-моцы (казаць, сказаць, заспяваць, закрычаць). 

Яна ‘шчэ і цяпер, дарма што восемдзесят, на ўвесь голас запе́е. Наталля, як і бацька — Яўтух, вельмі пе́е. Бывала запе́е жнучы за грэбляю, то і тут чуваць. Гл. р., Кл. Клікай на іх на ўвесь голас. Навагр. р., Свіц. Мы ж на ўвесь голас крычалі. Тамсама. Такая, братка, прырода ў нас: баімося на ўвесь голас сказаць, а ўсё саступаем. І браты, і дзядзькі — усе такія. Клецк. 

(Крыніца: Янкоўскі Ф. Беларуская фразеалогiя. Фразеалагізмы, іх значэнне, ужыванне. Рэдактары М. Яўневіч, А. Баханькоў. Мінск, «Вышэйшая школа», 1968; у літаратурнай мове: на ўвесь рост — https://www.skarnik.by/rusbel/82591, на ўвесь голас — https://www.skarnik.by/rusbel/15768)
==================================
Вітаю!
Растлумачце, калі ласка, адрозненне паміж словамі «камунікацыйны» і «камунікатыўны» і дарэчнасць іх ужывання ў мове.
Ананімна, калі ласка.
Загадзя дзякую.

***

Вітаем!

Розніца паміж гэтымі словамі апісана ў «Слоўніку паронімаў беларускай мовы» (http://slounik.org/145774.html):

► Камунікатыўны. Звязаны з моўным паняццем — камунікацыяй: адносінамі, сувяззю пры дапамозе мовы. 
Трэба заўсёды адрозніваць камунікатыўную ролю мовы ад яе вобразнай ролі. Р.Шкраба. 
 
► Камунікацыйны. Звязаны з агульным паняццем — камунікацыяй: шляхамі зносін, сувяззю аднаго месца з другім (часцей пра сувязь арміі з яе базамі). 
Знаходзячыся на старажытнай камунікацыйнай лініі паміж Вільняй і Масквой, Крэўскі замак меў вялікае стратэгічнае значэнне. С.Палеес. 

Трэба дадаць, што некаторыя мовазнаўцы (напрыклад, Іван Лепешаў) у сваіх работах раяць адмовіцца ад варыянта «камунікатыўны» і ва ўсіх значэннях ужываць «камунікацыйны».
==================================
📢 Любіце мультфільмы? А па-беларуску?! 
Прапануем адзін з самых маштабных праектаў з мультфільмамі па-беларуску: 
— бясплатны легальны прагляд на Ютубе; 
— тры новыя серыі штотыдзень; 
— якасная шматгалоска; 
— унікальны кантэнт (не існуе рускай версіі); 
— 48 серый па-беларуску! 
Пілотная серыя ўжо агучана і даступна! 📺
Падтрымайце краўд-праект на «Вуллі» і ўпішыце свае імёны ў цітры кожнай серыі!
==================================
Цікавішся беларускай мовай?

Хочаш навучыцца гаварыць і пісаць граматна?

Размаўляеш па-беларуску, але хочаш удасканальваць веды?

Распачынаем віртуальныя заняткі беларускай мовы!
Далучайся да вэбінара заўтра, 10 чэрвеня, а 19.00.
Пішы нам, і мы дадзім лінк вэбінара.
==================================
[id7721368|Антон Мартыненка] прыйшоў на наш [club181775646|Паспяховы фэст] і зняў блог пра беларускую паэзію 😎
Як вам?
==================================
Вітаю)
Калі ласка дапамажыце. У мяне вельмі простае пытанне. Як перакласці на беларускую мову рускае слова «пиксель». Ці ёсць аналаг або трэба пісаць як ёсць — піксель або піксэль (другі варыянт мне, дарэчы, больш падабаецца :) )
Воось... Загадзя дзякуй за адказ ^^

***

Вітаем!

З гэтым словам ёсць пэўная праблема, якая заключаецца ў тым, што ў тэрміналогіі кампаніі «Майкрасофт» прысутнічае тэрмін «піксел». Яго ж можна знайсці ў «Тлумачальным руска-англа-беларускім слоўніку па інфарматыцы» пад рэдакцыяй Міхаіла Бузы. Але гэты варыянт (з цвёрдым «л») мы б раілі разглядаць як устарэлы. У тэрміналогіі кампаніі «Гугл» знаходзім варыянт «піксель». На яго карысць гаворыць і тое, што ён ёсць у агульнамоўным «Слоўніку беларускай мовы» (https://vk.com/away.php?to=http%3A%2F%2Fslounik.org%2Fsearch%3Fdict%3Dsbm%26search%3D%25D0%25BF%25D1%2596%25D0%25BA%25D1%2581%25D0%25B5%25D0%25BB%25D1%258C%26x%3D25%26y%3D14&cc_key=).

Кіруючыся логікаю БКП-2005 («Беларускі клясычны правапіс»), можна заключыць, што гэта слова ў неакласічным правапісе павінна афармляцца так: піксэл. Але слоўнікавага пацвярджэння гэтаму няма.

Пытаўся [id201470121|Алмаз Эйрель].
==================================
Вітаю! Не падкажаце, як быць з формай «радыя» замест «рады» ў выразах тыпу «мы радыя вас бачыць»? Ці зафіксаванае такое ўжыванне ў слоўніках як размоўнае ці гаворкавае ці гэта штучнае нешта? Бо сустракаецца даволі часта.

***

Вітаем!

Гэту форму нельга адносіць да ліку тых, якія распаўсюдзіліся апошнімі гадамі пад уплывам негатыўных фактараў, што ўздзейнічаюць на беларускую мову. На цяперашні момант гэтыя формы суіснуюць і іх ужыванне дапушчальнае.

Прыклады з літаратуры:

► Яны ўсталі і пайшлі на трамвай. Былі абодва радыя (Максім Гарэцкі. «Дзве душы»). 

► Трэба дадому. У Беларусь. Але як? Куды я яе вазьму? Да маіх артылерыстаў на агнявую? Вядома, хлопцы былі б радыя. Але што скажа начальства? (Васіль Быкаў. «Пакахай мяне, салдацік»).

► Сядзеў, лічыў, а здатчыкі самі і ставілі ў скрынкі. Радыя былі, дзякавалі, што памог пазбавіцца ад непатрэбнага посуду (Анатоль Бароўскі. «Ахутавана»). 

Сама форма «радыя» фіксуецца ў «Граматычным слоўніку прыметніка, займенніка, лічэбніка, прыслоўя» (https://vk.com/away.php?utf=1&to=http%3A%2F%2Fslounik.org%2Fsearch%3Fdict%3Dprym2013%26search%3D%25D1%2580%25D0%25B0%25D0%25B4%25D1%258B%26x%3D41%26y%3D16).

Прыметнік «рады» ў «Тлумачальным слоўніку беларускай мовы»: https://www.skarnik.by/tsbm/68854?fbclid=IwAR0p6UVmHidoqkvlZvvHyfN7CjsIi59G6UUl6wRGN6-Xzhjk6DKNun6cpg8

Пытаўся [id185329043|Федор Коэльо].
==================================
Добры дзень. 
З'явiлася такое пытанне: як вызначыцца са знакам прыпынку ў наступных сказах: дзе паставіць двухкроп'е, а дзе — працяжнік.
1) У Старажытным Егіпце сонца, золата і хлеб абазначаліся адным значком — кружочкам з кропкаю ў ім.
2) Толькі парадак быў крыху іншы: хлеб, сонца, золата.

Размяркуйце, калі ласка, чаму у першым працяжнік, а у другім — двукроп'е. Таму што я лічу, што сітуацыі ў абодвух сказах аднолькавыя, і хочацца і там і там паставіць двукроп'е.
Дзякую.

***

Вітаем!

Працяжнік і двукроп'е ў прыведзеных сказах пастаўлены правільна.

Працяжнік пастаўлены паводле наступнага правіла:

► § 61. Правілы пастаноўкі працяжніка

<...>

9. Працяжнік ставіцца перад неразвітым або развітым прыдаткам, які стаіць у канцы сказа: 
 
калі ў прыдатку тлумачыцца, удакладняецца змест азначаемага назоўніка і перад ім без змянення сэнсу можна ўставіць словы іменна, а іменна.

Двукроп'е пастаўлена паводле гэтага правіла:

► § 60. Правілы пастаноўкі двукроп’я 

<...>

5. Двукроп’е ставіцца перад аднароднымі членамі, якія тлумачаць, удакладняюць значэнне папярэдніх слоў.

Дададзім, што двукроп'е звычайна ставіцца перад аднароднымі членамі, аформленымі праз коску.

Пытаўся [id419158009|Tim Chaura].
==================================
Добры дзень 
Як перакласці рускае слова «заброшка» на беларускую мову. 
Загадзя дзякуй 
 
*** 
 
Вітаем! 
 
Прыведзенае вамі слова на дадзены момант не фіксуецца не толькі ў руска-беларускіх слоўніках, а нават і ў рускіх аднамоўных. Таму з нашага боку тут не можа быць адказу, які б меў нарматыўны характар. 
 
Пераклад новых слоў, якія абазначаюць новыя паняцці, адбываецца шляхам форуму — жывога абмеркавання прапаноў, якія ўзнікаюць. У гэтым можаце паўдзельнічаць і вы. 
 
Пры перакладзе новага рускага слэнгавага слова «заброшка» варта адштурхоўвацца ад літаральнага значэння – закінуты будынак, занядбаны, запушчаны, пусты. 

Пытаўся [id465333673|Максім Канапелька].
==================================
Мінск! 
Плануйце 1 чэрвеня разам з AKUTE - мы зайграем на ОК16 на Кастрычніцкай сэт з лепшых песняў у межах [club181718164|Кілямэтра грамадзкай актыўнасьці ]. Уваход вольны!

Зробім вечар бязлітаснага дэнсу?
==================================
Вітаю!
Зрабіце, калі ласка, марфемны разбор наступных слоў: узаконены, узаемны, узамен.
Ананімна.

***

Вітаем!

На жаль, мы не выконваем хатнія заданні.
==================================
Добры дзень! 
Пастаянна ўзнікаюць праблемы з напісаннем па-беларуску слоў «менеджер», «менеджеры». Слоўнікі падаюць розныя варыянты. Чаго параіце прытрымлівацца? 
Загадзя дзякуй.

***

Вітаем!

На сёння нарматыўны варыянт — менеджар. Ён зафіксаваны як у Правілах беларускай арфаграфіі і пунктуацыі (§ 4, п. 6), так і ў асноўных арфаграфічных слоўніках, якія выходзілі пасля апошняй рэформы правапісу. Напрыклад, ён ёсць у «Слоўніку беларускай мовы» 2012 года (https://vk.com/away.php?utf=1&to=http%3A%2F%2Fslounik.org%2Fsearch%3Fdict%3Dsbm%26search%3D%25D0%25BC%25D0%25B5%25D0%25BD%25D0%25B5%25D0%25B4%25D0%25B6%25D0%25B0%25D1%2580%26x%3D27%26y%3D9).

У такіх выпадках трэба памятаць, што цяпер фіналь -эр пішацца ў агульных імёнах як -ар: лідар, ордар, тэндар (ва ўласных імёнах — як -эр: Пітэр, Твітэр і г. д.). 

Пыталася [id63354488|Ганна Снежань].
==================================
Добры дзень! 
Як перакласцi на мову частку вeрша
«В забытом горшке, расцвели вдруг цветы».
Дзякуй!

***

Вітаем!

Адразу хацелася б падкрэсліць, што мы раілі б казаць «на беларускую мову», «на нашу родную мову». Гаварыць проста «на мову», «размаўляць на мове» непажадана.

Калі мы правільна зразумелі, прыведзены вамі радок — з рускага перакладу японскага хайку.

Пераклад кожнага з гэтых слоў не ўяўляе ніякіх складанасцей. Але пераклад верша — гэта задача перакладчыка мастацкай літаратуры, і ён арыентуецца далёка не толькі на пераклад асобных слоў. На жаль, наша суполка не вырашае задач мастацкага перакладу, мы толькі даём факталагічную даведку. 

Варта адзначыць, што літаратуру пажадана было б перакладаць на беларускую мову з моў арыгіналаў, а не з перакладаў. Тым больш што японская паэзія мае сталыя памеры і іншую спецыфіку.

Пыталася [id282132926|Ружа Міхайлоўская].
==================================
Вітаю. 
1. Фота высокага разрознення?
2. Відэа і аўдыЯ? Ці Відэа і аўдыЁ? Паводле сучаснага афіцыйнага правапісу як? Дзякую.

***

Вітаем!

1. У «Беларускай энцыклапедыі» ёсць артыкул «Раздзяляльная здольнасць» (том 13, стар. 257). У тэрміналогіі кампаніі Google зафіксаваны тэрмін «раздзяляльнасць». Гэты тэрмін («раздзяляльнасць») ёсць і сярод тых, якія прапаноўваў у свой час мовазнавец Юрась Бушлякоў. Таму мы б раілі варыянт «фота высокай раздзяляльнасці». Аднак тут трэба дадаць, што ў зборы тэрмінаў кампаніі Microsoft прысутнічае тэрмін «разрознасць». 

2. Раней мы адказвалі на падобнае пытанне (гл. у каментарыях тут: https://vk.com/adkazy?w=wall-71024062_9118&fbclid=IwAR0nKI_vA6dyyNbFoj_h17CEHqBY2JJ6HzA7wG9VJK_WfLOrQFenTLFGzUQ).

Пытаўся [id5188249|Уладзімір Дрындрожык].
==================================
Вітаю Вас! Падкажыце, калі ласка, ці існуе адпаведнік англ. P.S. у выглядзе скарачэння? Ці правільна будзе ўжываць П.С. альбо толькі слова цалкам — «пастскрыптум»?

***

Вітаем!

Аўтары «Тлумачальнага слоўніка беларускай мовы» ў свой час падавалі напісанне PS (без кропак, https://www.skarnik.by/tsbm/56834).

У «Беларускай энцыклапедыі» (том 12, стар. 173) гаворыцца пра скарачэнне P.S. (з кропкамі, гл. прымацаваную выяву). Відаць, гэтага варыянта і трэба прытрымлівацца як асноўнага, калі мы афармляем прыпіску да тэксту. Калі пастскрыптум згадваецца ўнутры тэксту, то, натуральна, выкарыстоўваецца само слова «пастскрыптум» («Ён напісаў ліст і ў канцы дадаў пастскрыптум»).

Пытаўся [id130168349|Раман Бага].
==================================
Вітаю!
Растлумачце, калі ласка, ці з'яўляецца нарматыўным слова «палічка» як сінонім да звычнай «шчакі»? Слова адметнае, але ці не польскае яно (policzek)? 
Буду ўдзячны за разгорнуты адказ. Памагайба 🙃

***

Вітаем!

Такога значэння ў слова «палічка» ў сучаснай беларускай літаратурнай мове няма. Сёння па-беларуску палічка — гэта маленькая паліца. У значэнні 'шчака' гэта слова фіксавалася ў 20-я гады мінулага стагоддзя. Відаць, гэтае значэнне сапраўды падтрымлівалася польскай мовай. Сёння яго трэба лічыць устарэлым.

Пытаўся [id531170472|Fausto Veranzio].
==================================
Вітаю! Раблю запрашэнні на шлюб і не ведаю, як будзе лепш — «Дарагія сябры» ці «Шаноўныя сябры»? 
 
*** 
 
Вітаем! 
 
Абодва варыянты добрыя і правільныя. 

«Дарагія» — больш цёплы і асабісты зварот. «Шаноўныя» — паказвае павагу і тое, што чалавека высока цэняць, гэты варыянт можа ўспрымацца як больш фармальны. Выбар залежыць ад таго, што аўтар хоча ўкласці ў зварот.
 
Пыталася [id89229947|Оля Яворская].
==================================
Зноў я, цікавасць ахапіла.
Вось маем слоўка «памяшканне». Наконт сэнсу яго не маю ніякіх пытанняў, але што ж з этымалогіяй? Дапамажыце, калі ласачка!
А таксама ўвогуле не знайшла аднакаранёвых слоў (хіба «месца» і падобныя? А «мяшканец» існуе?). Яшчэ дадам, што суседскія з нашай мовы нават маюць адпаведныя дзеясловы, дык куды ж згубіўся з беларускай?
Загадзя шчыры дзякуй!

***

Вітаем!

Слова «памяшканне» запазычана з польскай (гл. выяву з «Этымалагічнага слоўніка беларускай мовы»). Гэтым тлумачыцца і сітуацыя з аднакаранёвымі, і з адпаведным дзеясловам. Часта на тое, што мы маем справу з запазычаннем, якраз паказвае адсутнасць аднакаранёвых слоў. Слова «мяшканец» у беларускай мове няма.

Пыталася [id322068079|Rainbow Marshmallow].
==================================
“Кілямэтар грамадзкай актыўнасьці” – фэст для тых, хто ўмее пераадольваць дыстанцыі ⛳

🚶‍♂🚶‍♀Для каго "Кілямэтар грамадзкай актыўнасьці: ДЛЯ ЎСІХ!
Хочам бачыць на нашым фэсьце ўсіх і кожнага! Тым больш, што ўваход вольны!
📝 Запішы сабе ў пляны ўжо цяпер!

1 чэрвеня прастора ОК16 (Менск, вул. Кастрычніцкая, 16) адчыніць свае дзьверы для “Кілямэтра грамадзкай актыўнасьці”. На фэсьце ты пазнаёмішся з беларускімі грамадзкімі арганізацыямі і актывістамі.
З 13:00 да 20:00 на адкрытай пляцоўцы і ў залях ОК 16 будуць праходзіць лекцыі, майстар-клясы, дыскусіі ад розных арганізацыяў і экспэртаў на тэмы экалёгіі, гендэру, сьмяротнага пакараньня, правоў чалавека, мовы і культуры.

Падчас фэсту будзе дзейнічаць Фры-Маркет і Жывая Бібліятэка. Гасьцям імпрэзы прапануецца паўдзельнічаць у захапляльным квэсьце.
Напрыканцы ўдзельнікаў і гасьцей фэсту чакае музычны выступ беларускага гурта AKUTE.
==================================
Узнікла такое пытанне: ці ёсць у беларускай мове адпаведнік слэнгаваму слову «общага»? Мяне цікавіць менавіта размоўны варыянт, а не афіцыйны, як, напрыклад, «інтэрнат». За інфарматыўны адказ загадзя дзякуй.

***

Вітаем!

З аднаго боку, сутнасць падобных праблем пры перакладзе заключаецца ў тым, што на цяперашні момант у беларускай мове няма слэнгу як такога. Слэнг нараджаецца ў зносінах моладзі, прадстаўнікі якой камунікуюць на сваёй мове ў дварах, у школах, ва ўніверсітэтах. Як вядома, беларуская сёння мае абмежаваную сферу ўжывання. З гэтай прычыны людзі спрабуюць штучна стварыць адпаведнікі рускім слэнгавым словам або прыстасаваць да нашай мовы чужыя словы. 

Прыклад стварэння новага слова — назоўнік «агульнік», які, на жаль, мае занадта размытую ўнутраную форму і нават у кантэксце можа быць незразумелы. Прыклад пераймання чужога слова — варыянт «гуртажытак». Гэты ўкраінізм сёння некаторыя ўжываюць у якасці аналага слэнгавага «общага». Аднак трэба памятаць, што гэта запазычанне, якое ў самой беларускай выпадае з шэрагу падобных слоў, бо ў нашай мове назоўнікі на -жытак звычайна не абазначаюць месца: абжытак, нажытак, пажытак, перажытак, пражытак, разжытак, спажытак, ужытак. 

З другога боку, слова «общага» ў рускай мове ўзнікла як скарачэнне ад «общежитие», бо гэта апошняе слова доўгае і не зусім зручнае для вымаўлення. Але з назоўнікам «інтэрнат» у беларускай такой праблемы няма: ён мае ўсяго тры склады і даволі ёмкі. І ўвогуле кажучы, слова «інтэрнат» большасцю не ўспрымаецца як чыста афіцыйнае. Многія студэнты, якія прыязджаюць у Мінск з іншых мясцін і карыстаюцца беларускай мовай, ужываюць яго як адзіны адпаведнік рускім «общежитие», «общага». Таму, магчыма, каб не шукаць нейкіх лішніх выдуманых ці запазычаных сродкаў, варта карыстацца ім.

Пытаўся [id151262754|Яўгеній Скварцоў].
==================================
Пяць якасных дзіцячых кніжак па-беларуску за год у межах уласнага выдавецтва - інтэрв'ю з Надзеяй Кандрусевіч (выдавецтва Коска). А таксама ранейшыя 10 год супрацы з рознымі выдавествамі ў якасці перакладчыцы на той жа глебе. Здымаем капялюш! https://belsat.eu/programs/nadzeya-kandrusevich-ya-rablyu-usyo-kab-stvarats-belaruskamouny-svet/
==================================
Дзень добры! Ёсць словы «цот», «цотны/няцотны», а вось «няцот» слоўнікі, што глядзела, не фіксуюць, выкарыстоўваецца «лішак»/«лішка». Ці так гэта? Калі так, то якому слову аддаваць перавагу? І як лепей будзе перакласці ў спартыўнай гульні «чёт»/«нечет»?

***

Вітаем!

Сапраўды, асноўны адпаведнік рускаму слову «нечет» у беларускай мове — «лішка». Як відаць з артыкула ў «Тлумачальным слоўніку беларускай мовы», гэты назоўнік прыдатны і для выкарыстання ў гульнях (https://www.skarnik.by/tsbm/36180).

Дададзім, што ўжываецца ў беларускай і «няцот» (у размоўнай мове, у перыёдыцы, мастацкай літаратуры). Яго існаванне ў нашай мове апраўдана ў тым ліку фіксацыяй у «Расійска-беларускім слоўніку» С. Некрашэвіча і М. Байкова.
 
Пыталася [id184739688|Настасся Духоўнікава].
==================================
Вітаю!
Падкажыце, калі ласка, форму клічнага склона да словаў «Зьмітрок» і «Зьміцер». 

Дзякуй вялікі!

Ананімна

***

Вітаем!

Змітраку, Змітру.

Дададзім, што, скланяючы беларускае імя Зміцер, трэба заўжды памятаць пра выпадзенне галоснага: Змітра, Змітру і г. д. У замежных імёнах пры скланенні галосны не выпадае: Чэстэр → Чэстэра, Пітэр → Пітэра.
==================================
Кнігі выбітнага беларускага гісторыка па прыемнай цане! 📚
Усе падрабязнасьці тут:👇🏻
https://arche.by/news/36.html
==================================
Дзякуй за вашую падтрымку! Мы трымаем першае месца! ❤️

А ты ўжо прагаласаваў за лідскія кеды? Разам беларусізуем VIBER
Час падтрымаць нас!
➡️ vb.me/localization_viber_belarus
➡️ Галасуй за стыкерпак "Роднае/Сваё"
➡️ Бяры тэлефон у мамы, бабулі, суседа, заводзь вайбер котцы і галасуй!
➡️ РЭПОСНІ, раскажы сябрам!
==================================
❗Упершыню ў гісторыі ў пракат выходзіць 3D фільм па-беларуску❗

🎥Легендарны «Тэрмінатар-2»🎥

«Тэрмінатар-2: Судны дзень» – гэта фільм, які змяніў стаўленне сусветнага кінематографа да прымянення камп’ютэрнай анімацыі. Фільм атрымаў чатыры прэміі «Оскар». А роля тэрмінатара была прызнаная крытыкамі найлепшай у кар’еры Арнольда Шварцэнэгера 

У кінатэатрах будзе дэманстравацца абноўленая версія 2017 года ў 3D фармаце, створаная адмыслова да 25-годдзя фільма.

❗Рэпост вітаецца❗

23 мая — Прэм’ерны паказ у velcom cinema. 
24-26 мая — «Беларусь» і velcom cinema.

Замовіць квіткі можна тут:
https://afisha.tut.by/film/terminatar_2/
==================================
Вітаю, пытанне пра часцінамоўную прыналежнасць слова «некалькі». Гэта лічэбнік, прыслоўе ці, можа, займеннік? Ці залежыць гэта ад кантэксту? Ананімна.

***

Вітаем!

На падобнае пытанне мы адказвалі раней тут: https://vk.com/adkazy?w=wall-71024062_7006
==================================
Цікавае пытанне падымае ў новым нумары «Роднага слова» Алесь Каўрус.
==================================
Чытайце ў майскім нумары часопіса "Роднае слова": 
∙ Людміла Вараб’ёва 
“І вечная мелодыя кахання…”: 
Асноўныя матывы лірыкі Зоі Падліпскай 
∙ Алесь Каўрус 
Скланяць ці не скланяць жаночыя прозвішчы на -а (-я)?: 
Папытаемся ў Пятра Жаўняровіча і падумаем самі 
∙ Комплексная работа па беларускай мове і літаратуры. XI клас 
Рыхтуемся да алімпіяды 
∙ Валерый Болбас 
Выхаваўчы патэнцыял песень палешукоў з-пад Пінска
==================================
26 траўня ў рамках "Паспяховага Фэста" адбудуцца Вялікія Беларускамоўныя. Мы рыхтуем для вас маштабную размову ажно з трыма героямі.

✔ [id23167114|Сяргей Будкін] — заснавальнік і кіраўнік музычнага партала tuzin.fm, сузаснавальнік праекта experty.by, аўтар тэлепраекта Belsat Music Live; 
✔ [id5983046|Франак Вячорка] — віцэ-прэзідэнт Digital Communication Network, журналіст Радыё Свабода; 
✔ Віталь Гуркоў — спартовец, шматразовы чэмпіён свету, заслужаны майстар спорту Рэспублікі Беларусь па тайскім боксе, вакаліст гурта BRUTTO. 
 
Беларускамоўныя — гэта праект, дзе ў госці да "Арт Сядзібы" прыходзяць па два носьбіты беларускай мовы, каб падзяліцца сваёй гісторыяй пераходу на яе. І ў фармаце размовы ім задаюць пытанні як вядоўца, так і наведвальнікі. 
 
Уваход ВОЛЬНЫ! Падтрымаць Свята можа кожны: https://molamola.by/campaigns/191 
 
Неабходная РЭГІСТРАЦЫЯ на Свята: https://forms.gle/drWocmBGsM6CojE5A
==================================
Вітаю!

Пытанне! Ці ўжываецца ў беларускай слова «ладоўка» ў сэнсе «зарадка для тэлефона». Ведаю, што ёсць дзеяслоў «ладаваць», але гэта ў сэнсе «прыводзіць у парадак». 

Хіба ў нейкіх слоўніках пра слова «ладоўка» нешта згадваецца?

***

Вітаем!

Не, слова «ладоўка» ў беларускай літаратурнай мове няма. Выкарыстоўваецца тэрмін «зарадка». Напрыклад, яго сустракаем у зборы тэрмінаў кампаніі Google:

► wireless charging — бесправадная зарадка.

Дзеяслоў «ладаваць», як вы правільна заўважылі, асноўным значэннем мае 'прыводзіць у парадак'. Тлумачальны слоўнік падае яшчэ адценні гэтага значэння (https://www.skarnik.by/tsbm/35117), а ў «Слоўніку сінонімаў і блізказначных слоў» М. Клышкі «ладаваць» выступае сінонімам да «грузіць». Як бачым, усе гэтыя значэнні досыць далёкія ад 'зараджаць'.

Заўважым тут, што слоў з коранем -зарад- пазбягаць не варта. У значэнні электрычнага зараду назоўнік «зарад» быў ужо ў даведніку «Тэхнічная тэрміналёгія» 1932 года выдання (https://vk.com/away.php?to=http%3A%2F%2Fslounik.org%2Fsearch%3Fdict%3Dbnt26%26search%3D%25D0%25B7%25D0%25B0%25D1%2580%25D0%25B0%25D0%25B4%26x%3D43%26y%3D12&cc_key=). У шостым томе «Беларускай энцыклапедыі» ёсць артыкул «Зарад электрычны» (гл. прымацаваныя выявы).

Пытаўся [id417978894|Tödliche Lärm].
==================================
Вітанкі!
Шмат дзе чула ды чытала выразы накшталт «да відзення», «да забачэння». Ці ўласціва гэта беларускай мове? Альбо проста «скралі» з пальшчызны? :)

***

Вітаем!

Такія выразы для беларускай мовы не характэрныя. Сапраўды, тыя, ад каго вы іх чулі, жыўцом узялі гэтыя выслоўі з польскай (do widzenia!, do zobaczenia!). Часам так робяць дзеля жарту або для стварэння пэўнага вобраза.

Пыталася [id322068079|Rainbow Marshmallow].
==================================
Да [club181775646|Паспяховага Фэста] засталося 2 тыдні! Праграма ўсё напаўняецца і пашыраецца. Сачыце ў сац сетках :)
Памятаеце, што ўваход вольны? Але каб дакладна патрапіць, неабходна РЭГІСТРАЦЫЯ ў гугл-форме: https://forms.gle/qsv1sFqy2NvBQeUz5 
 
Узровень фестываля залежыць ад нас з вамі, падтрымаць можа кожны: https://molamola.by/campaigns/191 
 
Да сустрэчы!
==================================
14 траўня адбудзецца экскурсія па вуліцы Кастрычніцкай ад Максіма Лунёва - студэнта, які цікавіцца гісторыяй Мінска і можа расказаць шмат цікавага і нечаканага пра месцы, па якіх ты ходзіш кожны дзень. 
Вуліца Кастрычніцкая зараз поўная супрацьлегласць вуліцы Кастрычніцкай гадоў 200 таму. Чыстая, папулярная і ў рознакаляровых графіці яна ну ніяк не асацыюецца са смуродным, неасфальтаваным рабочым ускрайкам горада, які можна параўнаць з цяперашнімі Шабанамі. 
Хочаш даведацца і ўбачыць ужывую гэтую трансфармацыю раёна і вуліцы ад заводскай эпохі да вялізнай тусовачнай пляцоўкі? Далучайся да экскурсіі! 
Калі: 14 траўня. 19:00. 
Дзе: даведаешся пасля рэгістрацыі ў форме https://forms.gle/JvXdjcmqMRboSoy2A 
Кошт: 8 BYN - загадзя, 5 BYN - для студэнтаў (абавязкова наяўнасць адпаведнага дакумента), 10 BYN - у дзень экскурсіі
==================================
14 траўня адбудзецца вечарына памяці вядомага беларускага мовазнаўцы Змітра Саўкі! 

👉🏻Дзе: Дзяржаўны музей гісторыі беларускай літаратуры (г. Мінск, вул. М.Багдановіча, 13) 
👉🏻Калі: 14 траўня 
👉🏻Час: 18.00 
Уваход вольны!
==================================
Касы ў некаторых крамах Euroopt - нават у тых, пра якія афіцыйна не заяўлена, што касіры там адказваюць па-беларуску - маюць вось такую налепку-моўны дапаможнік (выгляд з боку касіра). Добры прыклад для іншых гандлёвых сетак.
==================================
«Б Е Л А Р У С К А М О Ў Н Ы Я» — штотыднёвы праект «Арт Сядзібы» ў межах года Беларускай мовы і кампаніі "Беларускамоўны". Падтрымаць: molamola.by/campaigns/191

15 траўня / Кафэ Грай / Інтэрнацыянальная, 33 / 19:00
📌 [id421016604|Адам Глобус] — пісьменнік, мастак, выдавец;
📌 [id31930306|Алеся Башарымава] — перакладчыца кніг са шведскай мовы на беларускую, супрацоўніца Аховы птушак Бацькаўшчыны.

Кожную сераду ў госці прыходзяць па два носьбіты беларускай мовы, каб падзяліцца сваёй гісторыяй пераходу на яе. І ў фармаце размовы ім задаюць пытанні як вядоўца, так і наведвальнікі.

Паслухай дасведчаных і зрабі свой крок да роднай мовы!
УВАХОД ВОЛЬНЫ 
Падрабязней: belsat.eu/belmounyja/
==================================
Скажыце, калі ласка, дзе будзе стаяць націск у слове «трус» у форме множнага ліку? І ці пры скланенні змяняцца націск?

***

Вітаем!

У множным ліку націск у слова, якое абазначае від грызуноў, стаіць на канчатку: трусы́, трусо́ў, труса́м і г. д. У адзіночным ліку пры скланенні націск таксама прыпадае на канчатак: Р труса́, Д трусу́...

У назоўніка, які абазначае баязлівага чалавека, націск застаецца на корані: 
Р тру́са, Д тру́су (у мн. л.: тру́сы, тру́саў і г. д.).

Калі «трус» ужываецца ў значэнні 'ваганне зямлі', то націск таксама застаецца на корані: Р тру́су, Д тру́су і г. д.

Пытаўся [id452812651|Уладзь Тарановіч].
==================================
Ананімна.
Вiтаю!
Ёсць пытанне. Ці можна перакласці з рускай мовы слова «следствие» як «следства» на беларускую ў наступным кантэксце: «Фактический рост новаторской активности в поэтической среде являлся не закономерным следствием постепенного развития...», калі ў слоўніках «следствие» перакладаецца як «следства» толькі ў значэнні «расследование», а ў астатніх значэннях — «вынік»? На маю думку, калі ў дадзеным кантэксце перакласці «следствие» як «вынік», тэкст будзе выглядаць крыху скажона.
Загадзя дзякую.

***

Вітаем!

Калі перакласці ў даным выпадку «следствие» як «следства», то гэта будзе грубай лексічнай памылкай. «Следства» ў беларускай мове абазначае высвятленне органамі юстыцыі абставін, звязаных са злачынствам, а таксама асоб, якія вядуць судовае расследаванне якой-небудзь справы. Пры перакладзе прыведзенага ўрыўка тэксту слова «вынік» будзе цалкам дарэчным і не сказіць сэнсу і стылістыкі арыгінала.
==================================
Дабрыдзень, шаноўнае спадарства.
Як перакласці рускае іранічнае слова «человейник»?

***

Вітаем!

Паколькі ў рускай мове гэта не нарматыўнае слова (уведзена А. Зіноўевым), непасрэднага адзіна правільнага адказу тут даць нельга. Можна перакладаць яго апісальна: чалавечы мурашнік; можна прыдумляць свае варыянты: людзішнік, люднік і г. д. У кожным разе рашэнне будзе прымаць перакладчык.

Пытаўся [id465333673|Максім Канапелька].
==================================
Сябры!

На пачатку шостага года існавання нашай суполкі мы прынялі рашэнне крыху павялічыць маштабы сваёй дзейнасці і стварыць старонку ў Фэйсбуку. Такім чынам, дадавайцеся, расказвайце сябрам і знаёмым, якія карыстаюцца Фэйсбукам, і задавайце пытанні там, дзе зручней вам.

https://www.facebook.com/Дапамога-па-беларускай-мове-2364302173788654/
==================================
Як правільна перакласці англ. call як назоўнік і як дзеяслоў у кантэксце тэлефоннай сувязі?

***

Вітаем!

Назоўнік — «(тэлефонны) званок», дзеясловы — «тэлефанаваць», «званіць». 

Адзначым, што гэта асноўныя варыянты. «Англійска-беларускі слоўнік» 2013 года падае таксама ў якасці назоўнікаў «выклік», «размова (па тэлефоне)», у якасці дзеяслова — «выклікаць па тэлефоне».

Пытаўся [id115778083|Раман Баранаў].
==================================
Вітаю. Мне цікава, як перадаць на беларускую мову выразы «мне скучно» і «я скучаю». Калі ў другім выпадку можна сказаць «я сумую па табе», то ў першым «мне сумна» мае нейкі другі сэнс. Дзякуй за адказ.

***

Вітаем!

1. Мне нудна (https://www.skarnik.by/tsbm/45190). 2. Я нуджуся (https://www.skarnik.by/tsbm/45185).

Пытаўся [id191888621|Мікіта Мацулевіч].
==================================
Сёння «Дапамога па беларускай мове» адзначае сваё пяцігоддзе!

Увесь гэты час мы адказвалі на вашы пытанні, публікавалі навіны, розныя кнігі па тэме нашай роднай мовы.

Дзякуем усім, хто застаецца з намі!
==================================
Добры дзень. Раскажыце пра «паводзіны» шыпячых і свісцячых гукаў на стыку марфем і слоў. Таксама дайце, калі ласка, транскрыпцыю слова «міжземны». Дзякуй!

***

Витаем!

Адна з заканамернасцяў гучання шыпячых і свісцячых гукаў у беларускай мове заключаецца ў тым, што шыпячыя перад свісцячымі вымаўляюцца як свісцячыя (вучышся — вучы[с'с]я, на рэчцы — на рэ[цц]ы), а свісцячыя перад шыпячымі — як шыпячыя (грузчык — гру[шч]ык, бясшумна — бя[шш]умна). На стыку слоў шыпячыя перад свісцячымі змяняюцца толькі па глухасці — звонкасці (лепш за ўсіх — леп[ж з]а ўсіх, варыш збіцень — вары[ж з']біцень). Свісцячыя на канцы прыназоўнікаў прыпадабняюцца да наступных шыпячых (з чым — [ш ч]ым, 
з жонкай — [ж ж]онкай). Паміж самастойнымі словамі свісцячыя вымаўляюцца так, як пішуцца (ро[с ш]парка, кла[с ч]ытае).

Трэба памятаць, што шыпячыя не прыпадабняюцца да свісцячых не толькі на стыку слоў. Словы накшталт «нарэшце», «пазычце» (дзе ў спалучэннях чц, шц і жц літара ц абазначае мяккі [ц']) вымаўляюцца так, як і пішуцца.

Не становіцца свісцячым шыпячы [ж] і ў прыстаўцы між- перад наступным [з] 
(гл. выяву з «Фанетыкі беларускай літаратурнай мовы», стар. 183). Такім чынам, транскрыпцыя слова «міжземны» — [м'іжз'э́мны].

Пытаўся [id529627069|Антон Адамовіч].
==================================
Глядзіце, якія крутыя відэа здымае наш сябра [id7721368|Антон Мартыненка]. 🔥 
Дарэчы, напрыканцы відэа пасхалка ад "Арт Сядзібы".
Знайшлі? 

А вось як “Арт Сядзіба” праверыла вядучага Антона Мартыненку на веданне беларускай мовы.
==================================
4 траўня 2005 года памёр Анатоль Сыс - вялікі беларускі паэт.
==================================
Вітаю.

Скажыце, калі ласка, ці дапушчальна ўжываць выраз «бальнічны ліст» альбо гэта калька і лепш абмежавацца блізкім па сэнсе выразам «лісток непрацаздольнасці»? Што наконт гэтага сцвярджаюць слоўнікі?

Шчыры дзякуй за адказ.

***

Вітаем!

Выраз «бальнічны ліст» ёсць у сучаснай беларускай мове. Ён зафіксаваны, напрыклад, у «Тлумачальным слоўніку беларускай мовы» (https://www.skarnik.by/tsbm/36027). Існуе таксама яго варыянт «бальнічны лісток».

Пытаўся [id22732175|Мікалай Асмалоўскі].
==================================
Вітаю Вас! Я знайшоў у кнізе Кузьмы Чорнага «Пошукі будучыні» слова «сумрац» («Гужы шчыльныя, і звязкі з добрага сумрацу»). У тых слоўніках, якія вы прапануеце, я не знайшоў гэтага слова. Дапамажыце, калі ласка.

***

Вітаем!

У вашай цытаце памылка друку. У тэксце ў Чорнага не «сумрацу», а «сурамцу». Слова «сурамец» тут абазначае тое, што і «сырамяць» (https://www.skarnik.by/tsbm/82039) у літаратурнай мове. Варыянт гэтага слова «суромец» у значэнні 'тонкі скураны раменьчык' са спасылкай на А. Сержпутоўскага падае «Этымалагічны слоўнік беларускай мовы» (гл. том 13, стар. 56, арт. «Сурамяць»).

Пытаўся [id215521856|Алексей Новик].
==================================
Вiтаю! Цi ёсць адпаведнiк у беларускай мове да выразу «нежданно-негаданно»?

***

Вітаем!

Найбольш блізкі адпаведнік — «нечакана-негадана». Яго сінонімамі могуць выступаць выразы «адкуль ні вазьміся», «ні адсюль ні адтуль», «як гром з яснага неба», «як снег на галаву». Вось як выглядае адпаведны артыкул у «Слоўніку фразеалагізмаў» Івана Лепешава:

НЕЧАКА́НА-НЕГАДА́НА. Акал. Разм. Зусім неспадзявана, раптоўна, нечакана (з’явіцца, здарыцца і пад.). Сін.: адкуль ні вазьміся; ні адсюль ні адтуль; як гром з яснага неба (у 1 знач.); як снег на галаву (у 1 знач.). Але вось аднаго разу нечакана-негадана бяда здарылася, ды такая, якой самы старэйшы селянін вёскі не памятае. Чарот. А потым у яго жыцці з'явілася Іра. З'явілася нечакана-негадана, раптоўна, як бліскавіца, асляпіла, аглушыла, перавярнула ўсё. Блакіт. Нечакана-негадана звалілася на Кастусёвы плечы трагічная вестка. С.Александровіч.

Пытаўся [id373202321|Fedor Romanenko].
==================================
Па-руску — язык чешется, па-беларуску — язык свярбіць.

ЯЗЫК СВЯРБІЦЬ чый, у каго. Невыце́рпнае жаданне сказаць, паведаміць, выказацца. 
 
Калі што знае, дык на языку не затрымае, не мажэ [не можа] ні есці, ні спаць, каб другім не сказаць. От так свярбіць у яго язык. Сл. п., Чудз. (А. Сержп., КАБСП). Калі так язык свярбіць у цябе, то прыкусі вазьмі, а малоць абы-што — не мялі. Валож. р., Пярш. Язык яму свярбіць. Ваўк. п. (М. Фед., ЛБ, ІV).

(Крыніца: Янкоўскі Ф. Беларуская фразеалогiя. Фразеалагізмы, іх значэнне, ужыванне. Рэдактары М. Яўневіч, А. Баханькоў. Мінск, «Вышэйшая школа», 1968; у літаратурнай мове: https://www.skarnik.by/tsbm/96436)
==================================
Рускаму выразу «чтобы не сглазить» у беларускай мове (як у народнай, так і ў літаратурнай) адпавядае «няўрокам кажучы»:

НЯЎРОКАМ КАЖУЧЫ. Каб не сурочыць, каб гэтак і засталося, не змянілася (пры апавяданні пра станоўчае, пра змены ў добры бок). 
Мой жа, няўрокам кажучы, перастаў піць. Малад. р., Клім. (Матэр. для сл.). Нас, няўрокам кажучы, хвароба абмінула. Што такі страшны хадзіў грып! Узда. Няўрокам кажучы, мае гурочкі хораша гараць [цвітуць]. Гл. р., пас. Я. Куп. Ён у нас, няўрокам кажучы, і хварэць перастаў, Валож. р., Рак.

(Крыніца: Янкоўскі Ф. Беларуская фразеалогiя. Фразеалагізмы, іх значэнне, ужыванне. Рэдактары М. Яўневіч, А. Баханькоў. Мінск, «Вышэйшая школа», 1968; у літаратуранай мове гл., напрыклад, ТСБМ: https://www.skarnik.by/tsbm/30432)
==================================
Беларускі народны адпаведнік рускаму выразу «комар носа не подточит» — «камар носам не падлезе»:

КАМАР НОСАМ НЕ ПАДЛЕЗЕ. Не падкапаешся, не прыдзярэшся, не знойдзеш няправільнасці. 
Мы так напішам, што і камар носам не падлезе. Гл. р., Слаўк. Камар носам не падлезе, а рэвізоры ўбачаць. Тамсама.

(Крыніца: Янкоўскі Ф. Беларуская фразеалогiя. Фразеалагізмы, іх значэнне, ужыванне. Рэдактары М. Яўневіч, А. Баханькоў. Мінск, «Вышэйшая школа», 1968.)
==================================
Сябры, мы атрымліваем шмат запытаў на правядзенне стрыма з сустрэчаў праекта "Беларускамоўныя". 
Але нам не хапае троху сродкаў для якаснай рэалізацыі стрыма. 
👉Дапамажы нам на molamola.by/campaigns/191 і тады ўжо ў гэтую сераду кожны зможа онлайн папрысутнічаць на сустрэчы з нашымі героямі. 
Калі ты не з Мінска, але вельмі хочаш паглядзець ды паслухаць, падтрымай нас!
==================================
Настаўнікі беларускай мовы і літаратуры! Чакаем вашыя свежыя ідэі! 
 
Да 24 красавіка дасылайце адміністратару (або прапануйце прама ў групе) тэкст, у якім апісваецца прыём (ідэя) + фота, як гэта павінна быць рэалізавана. Калі ёсць матэрыялы для раздрукоўкі, прымацуйце іх. 
 
Дарэчы, перайдзіце па хэштэгу #конкурс_свежих_идей і паглядзіце, што дасылаюць вашыя калегі па іншых прадметах! 
 
🎁 25 красавіка мы падорым па 2 кнігі выдавецтва на выбар адразу тром настаўнікам з самымі незвычайнымі і цікавымі ідэямі!
==================================
Добры дзень. Падкажыце, калі ласка, этымалогію слова «ялавічына». У «Этымалагічным слоўніку славянскіх моў» не знайшоў, а можа шукаў няправільна. Этымалагічнаму слоўніку беларускай мовы да гэтай літары яшчэ вельмі далёка.

***

Вітаем!

У беларускай мове слова «ялавічына» ўтворана ад назоўніка «ялавіца» ('ялавая карова' https://www.skarnik.by/tsbm/96500) з дапамогай суфікса -ын-а, а «ялавіца», у сваю чаргу, ад прыметніка «ялавы» ('бясплодны, неаплоднены' https://www.skarnik.by/tsbm/96503). Сам корань -ялав- агульны для славянскіх моў. У «Этымалагічным слоўніку славянскіх моў» інфармацыя, якая вас цікавіць, знаходзіцца ў першым выпуску на старонцы 66 
(* alovičina / * jalovičina, праўда, у гэтым артыкуле ёсць спасылка на ўкраінскае слова, але няма на беларускае, хоць у народнай мове яно фіксуецца) і на старонках 67–68 (* alovъjь, * alovaja / * jalovъjь, * jalovaja).

Пытаўся [id452833210|Браніслаў Рагвалодавіч].
==================================
Добры дзень!

Як можна перакласці на беларускую мову выраз «скрепя сердце»?

Загадзя дзякуй!

***

Вітаем!

Гэты выраз, паводле сучаснага руска-беларускага слоўніка перакладаецца словам «неахвотна» (https://www.skarnik.by/rusbel/85773). Аўтары «Расійска-беларускага слоўніка» 1928 года рэкамендавалі «скрепя сердце» перакладаць як «сціснуўшы сэрца» (што сапраўды можа быць лепшым варыянтам, бо дакладней перадае ўсе адценні рускага выразу). Прыклад ужывання гэтага апошняга варыянта ёсць у творы Кузьмы Чорнага «Справа Віктара Лукашэвіча»:

► Маргарыта! Як яна сохла тады каля мамы і як яна старалася, каб не бачылі мы, што замест лепшай яды для хворай мусіць яна, сціснуўшы сэрца, даваць ей бульбу. 

Пытаўся [id73977827|Яўген Пармон].
==================================
«Арт Сядзіба» збірае грошы на кнігу-дапаможнік для перахода на беларускую мову.
Падтрымаць ініцыятыву можна на новай краўдфандынгавай платформе: https://molamola.by/campaigns/191

Дапаможнік разлічаны на людзей кожнай ступені рашучасці ў пераходзе на беларускую мову. 
Чытачам прапануецца чатыры варыянты і пакрокавыя дзеянні. 
* Першы варыянт: чалавек проста паважае, калі іншы размаўляе па-беларуску. 
* Другі: чалавек размаўляе па-руску ці на іншай мове, але слухае беларускамоўную музыку, чытае кнігі па-беларуску, мае беларускамоўных сяброў, абірае беларускую мову ў банкаматах. 
* Трэці: чалавек размаўляе па-беларуску толькі з тымі, хто гаворыць па-беларуску. 
* Чацвёрты: чалавек цалкам пераходзіць на беларускую мову. 

У дапаможніку будуць змешчаныя карысныя парады, спасылкі на сайты, дзе можна знайсці беларускамоўныя кнігі, музыку, а таксама гісторыі людзей, якія карыстаюцца беларускай мовай.
==================================
Добры дзень! Адкажыце, калі ласка, як правільна перакладаць з рускай мовы на беларускую прозвішчы, у якіх першая літара В (напрыклад, Власевич). Калі гаворка ідзе пра імёны — Уладзімір, Уладзіслаў, — тут зразумела, бо імёны вядомыя і блытаніны не будзе. А калі ўзяць прозвішча Уласевіч і Власевіч, — зусім жа розныя людзі могуць аказацца. Пры гэтым правіла асобнага пра гэты момант мы не знайшлі, пакуль што кіруемся тым, што ў імёнах славянскага паходжання В усё ж такі мяняецца на У. Дзякуй!

***

Вітаем!

Правільнае афармленне — праз літару У. 

Правіла, якое выкарыстоўваецца адносна імёнаў, датычыцца і прозвішчаў. Гэты момант апісаны ў «Даведніку па літаратурнай праўцы» Пятра Жаўняровіча (гл. прымацаваную выяву са стар. 55). Тое, што пры такім напісанні некаторыя прозвішчы будуць супадаць, — непазбежная з'ява, якой не варта асцерагацца. 

Пыталася [id3653152|Оксана Василевская].
==================================
Парфумер: Гісторыя аднаго забойцы | Perfume: The Story of a Murderer | 2006

Ён жорсткі і бязлітасны! Жан-Батыст Грэнуй, які ніколі не ведаў любві людзей, раптам набывае неверагодную славу. Аб водары, распрацаваным ім, марыць увесь вышэйшы свет, але нікому нават у галаву не прыходзіць, з чым звязаная такая папулярнасць юнака...

Глядзець анлайн: http://my.mail.ru/mail/semashko95/video/_myvideo/199.html

Спампаваць BDRip-1080p: https://baravik.org/topic/1918/ (DVO)

IMDb (7,5/10): https://www.imdb.com/title/tt0396171/
Kinopoisk (7/7,10): https://www.kinopoisk.ru/film/78378/

#фэнтэзі@kinakipa #драма@kinakipa #крымінал@kinakipa #агучка@kinakipa
==================================
Парфумер: Гісторыя аднаго забойцы | Perfume: The Story of a Murderer | 2006

https://vk.com/wall-136884833_2595
==================================
«Б Е Л А Р У С К А М О Ў Н Ы Я» — штотыднёвы праект «Арт Сядзібы» ў межах года Беларускай мовы і кампаніі "Беларускамоўны". Падтрымаць: molamola.by/campaigns/191

Кожную сераду ў госці прыходзяць па два носьбіты беларускай мовы, каб падзяліцца сваёй гісторыяй пераходу на яе. І ў фармаце размовы ім задаюць пытанні як вядоўца, так і наведвальнікі.

17 красавіка / Кафэ Грай / Інтэрнацыянальная, 33 / 19:00
📌 [id254069378|Павел Белавус] — грамадскі лідар году (прэмія Асамблеі НДА 2018), экс-кіраўнік "Арт Сядзібы", кіраўнік крамы Symbal.by;
📌 Іларыён Трусаў — вучань менскай школы, грамадскі актывіст, стрымер.

Паслухай дасведчаных і зрабі свой крок да роднай мовы!
УВАХОД ВОЛЬНЫ 
Падрабязней: belsat.eu/belmounyja/
==================================
Вітаю, калі ласка, падкажыце што больш слушна выкарыстоўваць «абнуліць» ці «абнуляваць»?

***

Вітаем!

Абнуліць. Гэта слова фіксуецца ў «Вялікім слоўніку беларускай мовы» Ф. Піскунова (гл. прымацаваную выяву).

Трэба дадаць, што ў беларускай мове ў якасці сіноніма можа выкарыстоўвацца канструкцыя «наставіць на нулявы пункт» (напрыклад, «наставіць лічыльнік на нулявы пункт»).

Пытаўся [id293120870|Antoni Zacharaú].
==================================
Міністр культуры Расіі папрасіў абараніць у Беларусі рускую мову. 😂

Міністр суседняй краіны хвалюецца за бедную гаротную рускую мову. Яе ж усё меней у Беларусі: заходзіш у метро - беларуская, уключаеш Радыё Сталіца - беларуская, прыязджаеш на запраўку А-100 - беларуская. Рускую ўсё складаней знайсці.

Таму мы за родную беларускую мову не хвалюемся. Прасоўваем і папулярызуем яе як мага шырэй. З намі шмат крутых арганізацый і людзей.
Можаце падтрымаць нас на https://molamola.by/campaigns/191

Дарэчы, добра адказаў наш міністр: Наадварот, мы сёння думаем над дзяржаўнымі праграмамі па папулярызацыі беларускай мовы. Пераважная большасць насельніцтва Беларусі размаўляе на рускай мове...
==================================
Вітаю, дапамажыце калі ласка, не магу знайці тлумачэнне слову «альтарыя».
Сутракаў гэта слова на Вікіпедыі: У сярэдзіне XVI ст. пры касцёле дзейнічала альтарыя. (https://be.m.wikipedia.org/wiki/%D0%9A%D0%B0%D1%81%D1%86%D1%91%D0%BB_%D0%9D%D0%B0%D0%B9%D1%81%D0%B2%D1%8F%D1%86%D0%B5%D0%B9%D1%88%D0%B0%D0%B9_%D0%A2%D1%80%D0%BE%D0%B9%D1%86%D1%8B_(%D0%9A%D1%80%D1%83%D0%BF%D0%B0%D0%B2%D0%B0))
Загадзя дзякуй!

***

Вітаем!

У старабеларускай мове было слова «алтарыя» («алтария»), якое абазначала касцельнае кіраўніцтва пры пэўным алтары (гл. прымацаваную выяву з «Падручнага гістарычнага слоўніка субстантыўнай лексікі»). У вашым выпадку, відаць, маецца на ўвазе, што ў XVI ст. у названым касцёле існавала адпаведная пасада.

Пытаўся [id430245119|Marbert Haryrun].
==================================
Вітаю! А як будзе «степлер» па-беларуску?

***

Вітаем!

У беларускай мове ёсць слова «стэплер» (https://vk.com/away.php?to=http%3A%2F%2Fslounik.org%2Fsearch%3Fdict%3Dsbm%26search%3D%25D1%2581%25D1%2582%25D1%258D%25D0%25BF%25D0%25BB%25D0%25B5%25D1%2580%26x%3D40%26y%3D5&cc_key=). Англійска-беларускія слоўнікі падаюць таксама варыянт «сашчэпнік» (гл. «Англійска-беларускі слоўнік» (Т. М. Суша і інш., «Вышэйшая школа», 2013) і «Ангельска-беларускі слоўнік» (Валентына Пашкевіч, «Зьміцер Колас», 2006)).

Пыталася [id94460031|Іра Князева].
==================================
У матэрыяле згадваецца і наша суполка)

У прынцыпе, амаль з усімі парадамі аўтара можам пагадзіцца. Адзінае, што мы не сталі б раіць неспецыялістам кнігу «Культура мовы» П. Сцяцко (бо ў ёй хапае перабольшанняў і яна таксама можа добра заблытаць).

https://people.onliner.by/2019/03/28/yak-pisac-pa-belarusku
==================================
Часта мы думаем, як файна было б пазнаёміцца з патрэбным чалавекам. А калі ты выпадкова апынешся побач з патэнцыйным партнёрам ці спонсарам у ліфце, у кафэ ці ў цягніку, ці ведаеш ты, што яму сказаць? Большасць людзей не ведае, і такім чынам яны губляюць вялікія магчымасці. 

Рэспубліканскі сацыяльна-адукацыйны праект velcom YOUTH падрыхтаваў для маладых і амбіцыйных гайд па фармаце elevator speech (альбо – "прэзентацыя ў ліфце"). Вучыся рыхтаваць эфектыўныя прэзентацыі сябе і сваіх ідэй! #velcomyouth

https://vk.com/@velcomyouth-lift
==================================
Новая падборка тыповых памылак.

1. Граматыка:

► тры чалавека, два дома (правільна: тры чалавекі, два дамы).

2. Арфаэпія:

► не ведаю, не мог і да т. п. (незалежна ад правапісу вымаўляць правільна «ня ведаю», «ня мог» і г. д.).

3. Лексіка:

► сканчваць, скончваць; сканчвацца, скончвацца (калі можна задаць пытанне «што рабіць?», то правільныя формы не маюць прыстаўкі с-: «канчаць», «заканчваць»; «канчацца», «заканчвацца»).

#тыповыяпамылкі
==================================
Cтвораны выдатны дадатак для вывучэння беларускай мовы. Мы цалкам падтрымліваем стварэнне падобных рэчаў, таму раім вам спампаваць гэтую гульню і зрабіць яшчэ адзін крок да развіцця роднай мовы!

Гэта першая версія гульні, і ў наступных рэлізах плануецца дадаць шмат новых і цікавых рэчаў!

https://itunes.apple.com/app/apple-store/id1435905852?pt=119119554&ct=3&mt=8

#беларускамоўныя
==================================
​​Адпусціце мяне, Курапаты, 
нават з куляю ў галаве, 
да дзяцей, да жаны, да хаты. 
Як там Бацькаўшчына жыве? 
 
Як там сад мой? Абрыдлі сосны, 
нават камень не ўлежыць ніц. 
Я вярнуся, такі ўжо лёс мой – 
плакаць жвірам з пустых вачніц. 
 
Адпусціце мяне да хаты. 
Як жа так – прапусціць сяўбу? 
Я ж да смертухны быў аратым, 
я ж прашуся не на гульбу. 
 
А ў залог вам пакіну кулю, 
і – дадому, у Журавы! 
Зайду ў двор, абдыму матулю, 
пацалую, нібы жывы. 
 
Анатоль Сыс
==================================
«Б Е Л А Р У С К А М О Ў Н Ы Я» — штотыднёвы праект «Арт Сядзібы» ў межах года Беларускай мовы і кампаніі "Беларускамоўны". Падтрымаць: molamola.by/campaigns/191

Кожную сераду ў госці прыходзяць па два носьбіты беларускай мовы, каб падзяліцца сваёй гісторыяй пераходу на яе. І ў фармаце размовы ім задаюць пытанні як вядоўца, так і наведвальнікі.

10 красавіка / Кафэ Грай / Інтэрнацыянальная, 33 / 19:00
📌 [id141177852|Арына Каршунова] — студэнтка філасофскага аддзялення, валантэрка і ўдзельніца міжнародных адукацыйных праграмаў;
📌 Андрэй Хадановіч — паэт, перакладчык, эсэіст, выкладчык літаратуры. У 2008-2017 гг. старшыня Беларускага ПЭН-цэнтра.

Паслухай дасведчаных і зрабі свой крок да роднай мовы!
УВАХОД ВОЛЬНЫ
Падрабязней: belsat.eu/belmounyja/
==================================
Праект "Беларускамоўныя" ўжо сабраў першыя 100 рублёў на molamola.by/campaigns/191 ! Дзякуй вам! ❤

На што мы збіраем? 
✔ на правядзенне рэгулярных сустрэчаў "Беларускамоўныя" ў кафэ Грай
✔ шмат запытаў пра стрым/запіс сустрэчаў. Гэта таксама магчыма будзе ажыццявіць пры падтрымцы на molamola.by/campaigns/191
✔ ёсць запыты на правядзенне серыі сустрэчаў не толькі ў Менску, але і ў іншых гарадах Беларусі
✔ на распрацоўку і выданне кнігі-дапаможніка па пераходзе на беларускую мову

Далей - болей! Разам мы здольныя зрабіць нашмат больш!
❗Падтрымай нас! molamola.by/campaigns/191
==================================
🎂 Віншуем з Днём Народзінаў [id39559503|Аліну Нагорную] аўтарку дапаможніка "Абаронім мову!", разнабаковага і таленавітага чалавека.
☀ Для нас за гонар, што ты з намі!
🐈 Дзякуй і посьпехаў ва ўсім!
==================================
Прывітанне! Падкажыце, калі ласка, словы «прамы» і «наўпроставы» маюць аднолькавае ўжыванне ў мове?

***

Вітаем!

Не, гэтыя словы маюць зусім розны статус. 

Слова «прамы» даўно ўжываецца ў літаратурнай мове. Напрыклад, яно было ўжо ў «Расійска-беларускім слоўніку» С. Некрашэвіча і М. Байкова (1928). Зафіксавана яно і ў народнай мове (гл. «Слоўнік беларускай мовы» І. Насовіча, «Тураўскі слоўнік», «Слоўнік беларускіх гаворак паўночна-заходняй Беларусі і яе прагранічча» і іншыя), а сам корань мае яшчэ праславянскае паходжанне. 

Прыметнік «наўпроставы» — сучасны наватвор. Ён не мае дачынення да традыцыйнай народнай мовы, а таксама да беларускай літаратурнай мовы. Фактычна гэта сродак, прыдуманы для таго, каб пазбягаць слова «прамы» (але ён пагатоў лішні, што ў нашай мове і так хапае сінонімаў для прыметніка «прамы»).

У літаратуранай мове сінонімамі слова «прамы» выступаюць: просты, роўны; непасрэдны; яўны, адкрыты; праўдзівы, шчыры і іншыя.

Пытаўся [id56520001|Аляксандр Захожы].
==================================
Вітаю!
Які можна падабраць сінонім да слова «заслуга»?
Ананімна

***

Вітаем!

Сінонімамі гэтага слова могуць выступаць назоўнікі «справа», «подзвіг». Пры патрэбе раім паспрабаваць перадаць значэнне гэтага слова апісальна: учынак, варты павагі (высокай ацэнкі).
==================================
Гурт [club7907392|AKUTE] прэзентуе новы альбом. Без жартаў! 🔥
СЛУХАЙ 👇🏻

[club178582251|20 красавіка — вялікая прэзентацыя альбома ў Менску].
==================================
Ладзяцца беларускамоўныя вандроўкі ☀
Запрашаем 🙂
Больш інфармацыі тут.

 https://vk.com/belintercom_travel
==================================
«Б Е Л А Р У С К А М О Ў Н Ы Я» — штотыднёвы праект «Арт Сядзібы» ў межах года Беларускай мовы і кампаніі "Беларускамоўны". Падрабязней: belsat.eu/belmounyja/
Кожную сераду ў госці прыходзяць па два носьбіты беларускай мовы, каб падзяліцца сваёй гісторыяй пераходу на яе. І ў фармаце размовы ім задаюць пытанні як вядоўца, так і наведвальнікі.

3 красавіка / Кафэ Грай / Інтэрнацыянальная, 33 / 19:00
📌 [id10655569|Дар'я Шумілава] — юрыстка ў дзяржаўнай арганізацыі;
📌 [id5812517|Ігар Случак] — моўны юрыст, заснавальнік грамадзянскай ініцыятывы “УМОВЫ для МОВЫ”.

Паслухай дасведчаных і зрабі свой крок да роднай мовы!
УВАХОД ВОЛЬНЫ
==================================
"РУСКАЯ" МОВА

У Вялікім Княстве Літоўскім старабеларуская мова, якая была дзяржаўнай, здаўна афіцыйна звалася «рускай». Таму Біблія Францыска Скарыны і мае назоў «Руская».

«Па-руску», «рускімі літарамі» патрабавала ад службоўцаў складаць дакумэнты нашае тагачаснае заканадаўства.

У Маскве мова нашых продкаў лічылася «літоўскай», і яе там слаба разумелі, патрабуючы ў паслоў або купцоў перакладніка.

Ліцьвіны мову суседняй дзяржавы называлі «маскоўскай».

«Літоўскай» беларускую мову нярэдка менавалі і заходнеэўрапейскія падарожнікі. Да прыкладу, у першай палове XVI ст. аўстрыйскі дыплямат Сігізмунд Гэрбэрштэйн пісаў, што па-літоўску "бізон" будзе "зубр" (Suber). Тым часам летувісы завуць гэтага зьвера "stumbras".

Аднак былі выпадкі, калі і самі жыхары Княства, як, напрыклад, асьветнік Лаўрэн Зізані, называлі нашую мову «літоўскай» або «літоўска-рускай». Адам Міцкевіч, які ў 40-х гадах XIX ст. чытаў у Парыжскім універсітэце лекцыі пра славянскія літаратуры, казаў: «На беларускай мове, якую называюць русінскай або літоўска-русінскай, гаворыць каля дзесяці мільёнаў чалавек; гэта самая багатая і самая чыстая гаворка, яна ўзьнікла даўно і выдатна распрацавана. У перыяд незалежнасьці Літвы вялікія князі карысталіся ёю для сваёй дыпляматычнай перапіскі».

Цяпер гістарычны назоў «руская мова» таксама прыватызаваны ўсходнімі суседзямі, што служыць асновай для вялікадзяржаўных спэкуляцыяў. Да прыкладу, некаторыя расейскія аўтары характарызуюць дзяржаўную мову Вялікага Княства Літоўскага як «русскую» (у сучасным разуменьні), а Францыска Скарыну называюць «русским печатником и просветителем».

тэкст: У. Арлоў
==================================
Вітаю!

Ёсць пытанне з нагоды слоў «здароў» і «здарова». Ці сапраўды іх выкарыстанне залежыць ад таго, да асобы якога полу мы звяртаемся, ці ў любым выпадку выкарыстоўваецца нейкае адно з іх — як у рускай са словам «здорово»?

***

Вітаем!

Сапраўды, існуе меркаванне (прытрымлівацца якога раней прапаноўвалі і мы тут: https://vk.com/wall-71024062?q=здарова&w=wall-71024062_1957), што словы «здароў» і «здарова» павінны ўжывацца строга ў адпаведнасці з палавой прыналежнасцю таго, пра каго ідзе гаворка. 

Але пры больш пільным аналізе выяўляецца, што існаванне такой заканамернасці як пэўнага правіла не пацвярджаецца. Напрыклад, у аўтарытэтным даведніку па народнай мове — «Слоўніку гаворак цэнтральных раёнаў Беларусі», непасрэдна гаворыцца пра тое, што зварот «здароў» выкарыстоўваецца ў дачыненні як да мужчын, так і да жанчын (гл. дзве першыя прымацаваныя выявы). Прыклады з «Беларуска-расійскага (Вялікалітоўска-расійскага) слоўніка Яна Станкевіча таксама паказваюць ужыванне «здароў» пры звароце да жанчын (гл. трэцюю і чацвёртую выявы).

У класічнай мастацкай літаратуры зноў жа знаходзім прыклады, якія гавораць аб неіснаванні такога правіла:

► Здароў, здароў, дачка. Сядай-ка бліжэй да мяне, а то я ўжо недачуваю (Іван Шамякін. «Глыбокая плынь»).

► — Здарова! — жук вітае. — // Куды, браток, ідзеш // І з ракавіны хатку // Куды з сабой нясеш? (Максім Танк. «Жук і слімак»).

► — Здарова, Лявон! (Іван Шамякін. «Гандлярка і паэт»).

Такім чынам, абодва словы — «здароў» і «здарова» — могуць ужывацца ў дачыненні як да мужчын, так і да жанчын. Аднак часцей выкарыстоўваецца выклічнік «здароў».

Пытаўся [id73977827|Яўген Пармон].
==================================
«Б Е Л А Р У С К А М О Ў Н Ы Я» — штотыднёвы праект «Арт Сядзібы» ў межах года Беларускай мовы і кампаніі "Беларускамоўны". Падрабязней: belsat.eu/belmounyja/
Кожную сераду ў госці прыходзяць па два носьбіты беларускай мовы, каб падзяліцца сваёй гісторыяй пераходу на яе. І ў фармаце размовы ім задаюць пытанні як вядоўца, так і наведвальнікі.

27 сакавіка / Кафэ Грай / Інтэрнацыянальная, 33 / 19:00
📌 [id88448328|Анастасія Пілюгіна] — журналістка, сммшчыца, запісвае [club75190028|dzigital] падкасты;
📌 [id91523832|Віктар Малышчыц] — астраном, выкладчык, фотамастак.

Паслухай дасведчаных і зрабі свой крок да роднай мовы!
УВАХОД ВОЛЬНЫ
==================================
Найдзівоснейшае падарожжа ад студыі BBC Earth Films! Адзін дзень неверагодных прыгод з жыцця расліннага і жывёльнага свету нашай роднай планеты! Расплюшчыце вочы для магіі навокал… 
 
Краўд-кампанія па зборы сродкаў на беларускую версію тут: https://www.talaka.org/projects/3213/overview
==================================
Добры вечар, 
як перакласці на беларускую мову фразу «да нет» (ці украінскае «та ні»)?

***

Вітаем!

Ды не.

Пытаўся [id325719137|Матэвуш Адамкевіч].
==================================
Вітаю!

Як правільна перакласці на беларускую мову «освежитель воздуха»?

***

Вітаем!

Асвяжальнік паветра.

Слова «асвяжальнік» ёсць у «Вялікім слоўніку беларускай мовы» Фёдара Піскунова (гл. прымацаваную выяву).

Пытаўся [id73977827|Яўген Пармон].
==================================
Кніжак на беларускай мове для самых маленькіх у дзіцячых установах недастаткова. А цікавых беларускамоўных кніжак дык і ўвогуле кот наплакаў! Аліна Нагорная і Ігар Случак вырашылі не чакаць мяккай беларусізацыі і выпраўляць сітуацыю сваімі сіламі. І распачалі краўдфандынгавую кампанію на выданне дзіцячай кніжкі "Кошык вожыка" на платформе "Талака". 
 
Каляровы інтэрактыўны “Кошык вожыка” плануецца падарыць дзецям з розных дзіцячых установаў Слуцка і Слуцкага раёна (дзіцячыя садкі, дзіцячыя дамы сямейнага тыпу, лякарні, слуцкі дом дзіцяці). Случчына абрана не выпадкова, бо аўтарка вершаў і ілюстрацый Ліза Шмідт паходзіць менавіта з гэтага рэгіёну. Аўтар перакладу – Сымон Цынамон. 
 
На збор сродкаў ёсць яшчэ амаль два месяцы. Сабраць трэба 3800 рублёў. Як рухаецца справа, на што пойдуць грошы, і ўвогуле - якая зараз у Беларусі сітуацыя з дзіцячай літаратурай і чаму яе ніхто не выправіць, акрамя нас саміх, Ігар і Аліна распавядуць у сённяшнім "Талаковым эфіры".
==================================
🔥🔥🔥 НЕ ЗАСТАВАЙЦЕСЯ Ў БАКУ!!! ПРЫХОДЗЬЦЕ НА КРУГЛЫ СТОЛ👇👇👇
==================================
Круглы стол у Магілёве 2019 
 
 
ТБМ імя Ф. Скарыны запрашае. 
19 сакавіка 2019 г. (аўторак) у чытальнай зале Цэнтральнай гарадской бібліятэкі імя К.Маркса адбудзецца круглы стол, прысвечаны праблеме напаўняльнасці класаў з беларускамоўным навучаннем. 
Запрашаем да ўдзелу ў ім усе зацікаўленыя бакі: бацькоў, грамадскія арганізацыі, дзяржаўныя ўстановы і ўсіх, хто зацікаўлены ў пашырэнні беларускамоўнай адукацыі ў Магілёве. 
Пачатак у 17.30. Кантактны тэлефон + 375 - 29 - 388 - 35 - 61 Алег Дзьячкоў 
https://vk.com/event179680467
==================================
[club7115114|Euroradio] зрабіла крутую публікацыю пра тое, як маладыя людзі пераходзяць на беларускую мову: https://euroradio.fm/ru/govori-normalno-kak-belorusy-perehodyat-s-russkogo-na-rodnoy-yazyk

Прыемна, што многія гісторыі звязаныя з Арт Сядзібай! 😍
Арт Сядзіба застаецца адной з нешматлікіх прастораў, дзе можна знайсці беларускамоўнае кола людзей. Хочацца, каб такіх прастораў было больш!

Але ўсё наперадзе! У нас ёсць крутая моцная беларускамоўная каманда з маладымі валанцёрамі і валанцёркамі, якія нясуць ідэю важнасці беларускай мовы далей і шырэй! Ганарымся з імі!

Кожную сераду ў "Грай кафэ" мы ладзім сустрэчы #Беларускамоўныя, рыхтуем кнігу-дапаможнік па пераходзе на родную мову. Ды і наогул, мы і сны снім па-беларуску!

Мы ўдзячныя за падтрымку: talaka.org/arts
Дзякуючы падтрымцы мы зможам яшчэ больш!
==================================
Зялёная кніга — фільм, які нядаўна атрымаў "Оскар", і які на беларускай мове можна паглядзець у менскіх кінатэатрах да 21 сакавіка. Пры набыцці квіткоў звяртайце ўвагу на мову перакладу, бо фільм таксама паралельна ідзе і на расейскай мове! Цікава, што беларускі пераклад зрабіла не прыватная кампанія, а дзяржаўны "Беларусьфільм" і гэта таксама варта падтрымаць, каб быў працяг!
 
Расклад сеансаў на беларускай мове тут:
https://afisha.tut.by/film/zyalenaya-kniga
==================================
"}},{"type":"photo
==================================
"}},{"type":"link
==================================
Гурт [club798366|«J:морс»] прэзэнтуе ў новым туры відэачарту на TuzinFM кліп на песьню «Крылы» пра першы беларускі кругасьветны авіяпералёт.

«Калі даведаўся, што беларускія хлопцы выправіліся ў кругасьветку на самалёце – радаваўся нібы дзіцё! – прызнаецца лідэр «J:морс» Уладзімер Пугач. – Мяне заўжды прываблівалі такія праекты. Я сам люблю падарожнічаць. Але калі мы праглядалі для кліпа відэаматэрыл з пералёту, зразумеў, што з гэтым нічога немагчыма параўнаць. Хіба што палёт у космас».
==================================
Вітаю! Калі ласка, дапамажыце карэктна перакласці слова «заразность» на абедзве беларускія мовы, у кантэксце «заразность болезни увеличивается» і г. д.

***

Вітаем!

Адразу хацелася б адзначыць, што не існуе дзвюх беларускіх моў. Беларуская літаратурная мова адна. Апошнім часам з'явіўся другі, неафіцыйны, правапіс. Але сама мова праз гэта не распадаецца на дзве розныя, проста адны запісваюць тэксты адным чынам, а другія — іншым чынам.

Па-беларуску «заразность» будзе «заразнасць» (неакласічным правапісам — «заразнасьць»). Вось даныя «Тлумачальнага слоўніка беларускай літаратурнай мовы»:

заразны, -ая, -ае 
Які нясе ў сабе заразу. Заразная хвароба. || наз. заразнасць, -і, ж.

Пытаўся [id293120870|Antoni Zacharaú].
==================================
Стаў лайк, калі ў цябе ёсць вышымайка і калі вучыўся ў беларускім універы 😏

А таксама прыходзь на "Беларускамоўных" 20 сакавіка ў кафэ Грай. У гасцях: [id153239035|Дар'я Рублеўская] — студэнтка факультэта права, моладзевая актывістка, прыхільніца Задзіночання беларускіх студэнтаў і [id34190178|Мікіта Броўка] — сузаснавальнік кампаніі SYMBAL.BY, экс-каардынатар «Арт Сядзібы», прадпрымальнік.

Паслухай дасведчаных і зрабі свой крок да роднай мовы!
УВАХОД ВОЛЬНЫ
Падтрымаць праект і Арт Сядзібу: talaka.org/arts
==================================
Шаноўныя падпісчыкі! 
Мы прадстаўляем новую рубрыку «Тыповыя памылкі», у якой у сціслай форме будзем апісваць распаўсюджаныя хібы ў маўленні і тое, як трэба гаварыць/пісаць у адпаведных выпадках.

Такім чынам, сёння на парадку дня:

1. Граматыка:

► паўтара гады (правільна: паўтара года, — бо лічэбнік «паўтара» патрабуе роднага склону, як і ў выпадках паўтара рубля, паўтара кіламетра і г. д.).

2. Лексіка: 
 
► узгадаць (правільна: згадаць або ўспомніць).

3. Арфаэпія:

► смяе[ш]ся (правільна: смяе[сь]ся (і ўсе астатнія падобныя формы 2-й асобы адзіночнага ліку цяперашняга часу) вымаўляецца менавіта з мяккім «с», незалежна ад таго, як мы пішам).

 #тыповыяпамылкі
==================================
Колькі гадоў беларускай мове? Факты і міфы - Люди Onliner
==================================
Вітанкі
Ці правільна напісаны сказ?
«Нада мною - чорны дым.» 

Ананімна

***

Вітаем

Усё правільна, акрамя таго, што кропка ставіцца пасля двукосся і злучок не ўжываецца ў такой функцыі, тут павінен быць працяжнік. «УКантакце» дазваляе выкарыстоўваць патрэбны ў вашым выпадку «доўгі» працяжнік: —.
==================================
Добрага дня.
Сутыкнуўся з некаторымі спрэчнымі момантамі.

1. Слова «спадзявацца» даецца па-рознаму ў розных слоўніках.

СБМ 2012 — спадзявацца/спадзяёмся/спадзеяцеся.
Грам. слоўнік дзеяслова 2013 — спадзявацца/спадзяемся/спадзяецеся.

Мяне цікавіць як е/ё націскное ў 1 асобе мн. л., так і націск у форме 2 асобы мн. л. 

Найбліжэйшы прыклад, па якім я праводжу аналогію, — гэта «падавацца».
Можна праверыць яго па «даваць». 
Падаёмся/даём (1 асоба мн. л. пасля галосных пад націскам пішам ё) пераходзіць у падаяцеся/даяце (націск захоўваецца на канцы).

Са «спадзяё(е)мся» я не разумею, чаму розныя варыянты (е/ё) у першай асобе і ці застанецца націск у другой асобе множнага ліку. Праверыць няма па чым.
Слоўнікі толькі заблыталі мяне.

2. Убачыў тавар з назвай «Дзядулін прысмак» у краме. Зразумела, што трэба «дзядулеў», але яшчэ збянтэжыла слова прЫсмак. Думаю, задумшчыкі мелі на ўвазе прысмАкі як ласункі і выкарысталі яго ў адзіночным ліку. Некаторыя граматычныя і тлумачальныя слоўнікі адназначна даюць прысмАкі толькі як множны лік, а прЫсмак у адзіночным ліку ўжо ў зусім іншым значэнні як адценне смаку.
Але СБМ 2012 дадае блытаніны. Ён падае прысмАкі і дапушчае прысмАк у адз. л.

Ці можна ўважаць дапушчальным адзіночны лік для прысмакаў? Можа, гэта абгрунтоўваецца нейкімі крыніцамі і чаму тады іншыя слоўнікі такога не падаюць. Можа, у СБМ нейкая памылка?

***

Вітаем!

1. Спадзявацца — звычайны дзеяслоў першага спражэння. Націск у яго асабовых формах прыпадае на канчатак (спадзяю́ся, спадзяе́шся і г. д.). У такіх выпадках у беларускай мове ў 1-й асобе мн. ліку маем форму на «ё» — спадзяёмся (як і жывём, ідзём, нясём, здаёмся, абзавядзёмся і г. д.), а ў 2-й асобе мн. ліку націск прыпадае на апошняе «е» — спадзеяце́ся (як і жывяце́, абзаведзяце́ся, агрызняце́ся і г. д.). 

Такім чынам, «Слоўнік беларускай мовы» 2012 года выдання падае правільныя формы. І яго аўтары не наватары ў гэтым пытанні. Такія ж формы пададзены ў «Слоўніку беларускай мовы» 1987 года пад рэд. М. Бірылы (стар. 752), а таксама ў «Арфаграфічным слоўніку» М. Лобана і М. Судніка (гл. прымацаваную выяву з 6-га выдання 1990 года, стар. 190).

А вось стваральнікі 2-га выдання «Граматычнага слоўніка дзеяслова», на жаль, прычыніліся да размывання формаўтваральных нормаў нашай літаратурнай мовы. 

2. Слова «прысмак» можа ўжывацца ў форме адзіночнага ліку ў значэнні 'ласунак, далікатэс'. У тлумачальным слоўніку згадка пра гэта знаходзіцца не ў артыкуле «прысмак», а ў артыкуле «прысмакі»: https://www.skarnik.by/tsbm/66442 

Прыклады з мастацкай літаратуры: 

► Вось чаму ледзь не ўсёй вёскай збіраліся па чарзе вакол самага галоўнага і, бадай, адзінага вясковага прысмаку (Сяргей Давідовіч. «Крывапіўцы»). 

► Побач, бы прысмак, грызучы грудку снегу, паварочваецца ў каляіне танкіст (Васіль Быкаў. «Мёртвым не баліць»).

Ну і, вядома, трэба памятаць пра розніцу націскаў: пры́смак (адценне смаку) і прысма́к (далікатэс).

Пытаўся [id90294174|Максім Крапiўка].
==================================
Як мы пісалі раней (https://vk.com/adkazy?w=wall-71024062_7373), не зусім дакладная інфармацыя тут пададзена адносна перыяду 1859—1905 гадоў. Тады існавалі беларускамоўныя друкаваныя выданні і кірыліцай.
==================================
❤ Жыла, жыве і будзе жыць вечна!
==================================
Добры дзень! Прааналізуйце, калі ласка, сказ: «З беларускай традыцыйнай ежы Аляксандра не ўсё спрабавала». Мне дык ён рэжа вуха, што і пацвярджаецца вашым каментарам пяцігадовай даўніны (ад 3 чэрв. 2014 года): 

Дапамога па беларускай мове
Страву можна "пакаштаваць" і "паспытаць".
А "спрабаваць" можна нешта зрабіць, г.зн. "попытаться". Спрабаваць зьбегчы з палону.
3 чэрв 2014

 Але скарнік у тлумачэнні да слова «спрабаваць» падае варыянт: 

 2. незакончанае трыванне, што. Каштаваць што-н. [Васіль і Света] стаялі пад вялізнымі чорнымі махінамі капроў, трымалі ў руках чырвона-белыя кавалкі свежага — толькі з зямлі — сільвініту, спрабавалі на смак — яны былі гаркава-салёныя. Кудравец. Сівы млынар — сярпом вусы — На зуб спрабуе зерне. Камейша. // Піць або есці што-н. — Трохі жэрдачак насячом, а трохі і бярозавага кваску пап'ём, — казаў .. [дзед]. — Ты ў горадзе нават і не спрабаваў бярозавіка. Даніленка.

***

Вітаем

Мусім прызнаць свой стары каментарый не зусім дакладным. Як відаць са звестак слоўніка, значэнне 'каштаваць' у дзеяслова «спрабаваць» — дапушчальнае. Аднак для большай выразнасці думкі, сапраўды, лепш ужываць у гэтым значэнні слова «каштаваць».

Пытаўся [id119861532|Віктар Бакуноў].
==================================
У сераду паразмаўляем з дзяўчатамі паэткамі пра іх шлях да беларускай мовы, пра ўспрыняцце свету і мовы сабой і навакольнымі, пра творчасць, натхненне і будучыню.

13 сакавіка / Кафэ Грай / Інтэрнацыянальная, 33 / 19:00

Паслухай дасведчаных і зрабі свой крок да роднай мовы!
УВАХОД ВОЛЬНЫ

Дапамагчы праекту "Беларускамоўныя" можна тут: www.talaka.org/arts
==================================
Дзень добры.
Некаторы час таму падчас чытання кнiг альбо тэкстаў некаторых песень праскаквалi словы «мець рацыю». Якое тлумачэнне мае гэта фраза?

***

Вітаем!

Гэты выраз значыць 'абгрунтавана гаварыць, сцвярджаць што-небудзь', 'не памыляцца'.

Пытаўся [id461806303|Yuriy Zgirskiy].
==================================
Вітаю, 
хто такі альбо што такое БЭДЭЛЬ?
Даю кантэкст:

Насамрэч, студэнтам забаранялася наведваць кавярні, але былі гадзіны і схаваныя пакойчыкі, у якіх студэнты частаваліся цыкорыевым нектарам, не баючыся адведзінаў бэдэля. Гаспадыні кавярань, заўжды ласкавыя да моладзі, прымалі яе з усмешкаю. Ніхто не піў столькі кавы, як студэнты, бо часта кава замяняла ім абед.

Дзякуй вялікі

***

Вітаем!

Гэта польскае слова (bedel), якое абазначае чалавека, што працуе ў школе або ва ўніверсітэце і выконвае дапаможныя функцыі, у асноўным сочачы за арганізацыйным парадкам.

https://www.wsjp.pl/index.php?id_hasla=49078&ind=0&w_szukaj=bedel

Пыталася [id234984509|Уладзя Лойко].
==================================
5 сакавіка 1896 года (123 гады таму) нарадзіўся Кандрат Крапіва (Кандрат Кандратавіч Атраховіч) — народны пісьменнік Беларусі.

Акрамя пісьменніцкай дзейнасці Кандрат Кандратавіч шмат зрабіў на ніве распрацавання і ўнармавання беларускай літаратурнай мовы. У якасці яскравага прыкладу можна прывесці тое, што «Русско-белорусский словарь», пакладзены ў аснову руска-беларускай і беларуска-рускай частак «Скарніка», створаны Кандратам Крапівой разам з Пятром Глебкам пры ўдзеле Якуба Коласа.

Творы Кандрата Крапівы на «Беларускай палічцы»: http://knihi.com/Kandrat_Krapiva/
==================================
Скажыце хто такія віціннікі.
Даю кантэкст:

Мужчын і дам асобнай частавалі ежай: 
Разносіць посуд пачалі для кавы свежай, 
Дык на падносах, хораша размаляваных, 
Дыміўся рад пахучых чайнікаў бляшаных, 
Стаялі пазалочаныя філіжанкі, 
А побач — дробныя гарнушкі для смятанкі. 
Няма такой, як наша, кавы ў іншым краі, 
Бо ў Польшчы, дзе жывуць старыя абычаі, 
Жанчына ў доме адмысловая бывае, 
Кавяркай званая. Яна і здабывае 
У горадзе або ў віціннікаў зярняты 
і варыць так, як кажа вопыт ёй багаты, 
Каб кава мокай пахла, як бурштын ірдзела, 
Чарнела, як вуголь, і вязкасць мёду мела. 
Вядома, чым для кавы добрая смятанка, 
На вёсцы ёсць яна.

Дзякуй

***

Вітаем!

Гэта слова абазначае плытагонаў (ад назоўніка «віціна» — 'крытае судна для перавозкі збожжа па рацэ': https://www.skarnik.by/tsbm/12815 (трэцяе значэнне)). 

Пыталася [id234984509|Уладзя Лойко].
==================================
Прывітанне! Падкажыце, калі ласка, ці правільна пастаўлены націск у наступных словах: прЫяцель, стАтут, індУстрыя, звязАны, назвАны?

***

Вітаем!

Няправільны націск пастаўлены вамі ў словах «статут» (правільна: стату́т) і «звязаны» (правільна: звя́заны). У астатніх словах націскі стаяць правільна.

Пытаўся [id56520001|Аляксандр Захожы].
==================================
ДРУГІ СЕЗОН РАСПАЧЫНАЕЦЦА Ў СЕРАДУ!

«Б Е Л А Р У С К А М О Ў Н Ы Я» — штотыднёвы праект «Арт Сядзібы», у якім носьбіты беларускай мовы дзеляцца сваёй гісторыяй пераходу на яе. У фармаце размовы ім задаюць пытанні як вядоўца, так і наведвальнікі.

6 сакавіка / Кафэ Грай / Інтэрнацыянальная, 33 / 19:00

У гасцях шоумэны: 
📌 [id6244051|Пётр Клюеў] — музыка, лідар сольнага праекта, удзельнік гурта ЛСП;
📌 [id6889407|Аляксей Сапрыкін] — арт-мэнэджар Арт Сядзібы, актор, вядоўца.

Паслухай дасведчаных і зрабі свой крок да роднай мовы!
УВАХОД ВОЛЬНЫ
==================================
Так
==================================
Не
==================================
Магчыма
==================================
Добрага дня. Хачу падвесці для сябе ўсе правілы па вымаўленні [йі] або [й].
Я напішу, як я што разумею, а вы, можа, што-небудзь дадасце або абвергнеце.

У пачатку слова пад націскам. 
йІўе, йІра, йіх і г.д.
У сярэдзіне слова пасля галосных і апострафа. 
Крайіна, свайім, у гайі, абйінець і г.д.

Абумоўленае хуткасцю прамаўлення:
Злучнік «і» пасля слова, якое зканчваецца на галосную. 
Маці й сын, вочы й бровы і г. д.

Злучнік «і» гучыць як [ы] пасля слова, якое зканчваецца на зычную і проста пасля зычных у пачатку не пад націскам і ў сярэдзіне слова.
Брат ы сястра, педынстытут, з ынтырнэту.

Пасля слова з канчаткам на -г, -к, -х вымаўляецца нязменна як [і].
Глог і стог і пад.

Пасля слова з канчаткам на галосную, наступнае ненаціскное.
Ты йдзеш, пагоня йімчыць і г.д.
Адсюль жа яшчэ адно пытанне. Значыць можна сказаць, што й не ўтварае склад і развіваецца яканне, напрыклад «ня йдзе, ня йснуе» (пры умовах, што націск на «у»)?

***

Вітаем!

Па ўсіх пунктах можам з вамі пагадзіцца.

Удакладніць трэба другі пункт пра вымаўленне спалучэння йі. Яно вымаўляецца ў сярэдзіне слова не толькі пасля галосных і апострафа, але таксама і пасля раздзяляльнага мяккага знака (Сеньі) і нескладовага ў (салаўі). Яшчэ адзначым, што, паводле даведніка Ф. Янкоўскага, у выпадках тыпу «ты йдзеш», «пагоня йімчыць» магчымыя варыянты вымаўлення «ты йідзеш» і «пагоня ймчыць» 

Дададзім таксама, што ваша апошняе пытанне закранае малаасветленую тэму ў беларускім літаратурным вымаўленні. Як вынік, гэтае пытанне даволі спрэчнае. Мы раім разглядаць такія выпадкі так, як прапануеце вы, і лічыць, што «і» пасля «не» і г. д. пераходзіць у «й» і таму «не» апынаецца ў першым складзе перад націскам і пераходзіць у «ня». Аднак гэтаму супярэчыць прыклад з акадэмічнай «Беларускай граматыкі» 1985 года (гл. выяву з 1-га тома, стар. 44). Адзначым, што прыклад прыведзены не на тэму якання, а адносна пераходу «і» ў «й», што змяншае яго значнасць у разгледжаным намі пытанні.

Пытаўся [id90294174|Максім Крапiўка].
==================================
«Жыццё ўсім наваляе паводле заслугаў». Віталь Гуркоў расказаў пра планы на спартовую кар'еру і музыку

Ад самага ранку ў доме, што на Мяснікова, 78, ужо пацеюць, адточваючы хукі і бэкфісты. Зала Віталя Гуркова па гэтай адрэсе афіцыйна адчынілася ў кастрычніку 2018 года, і сёння, каб адчуць сваю моц і ўзбадзёрыцца, сюды прыходзяць не толькі жыхары найбліжэйшых дамоў, але і такія госці, як баскетбалісты «Цмокі-Менск», удзельнікі Свабоднага тэатра, дызайнерка Вольга Кардаш. Інкогніта на індывідуальныя заняткі да Віталя завітвае Сяргей Міхалок…

У перапынку паміж трэнаваннямі «Наша Ніва» - nn.by пагутарыла са шматразовым чэмпіёнам свету па кікбоксінгу і тайскім боксе пра планы на спорт і трэнерства, моцных жанчын і тое, ці хацеў бы ён «наваляць» за межамі залі.

«НН»: Hurkou Boxing Club напоўніцу запрацаваў з восені, ці ўсё ідзе паводле плана, як задумвалася?

Віталь Гуркоў: Трэба разумець, што ў мяне не было адмысловага бізнэс-плана. Я проста хацеў адкрыць утульную залю ў цэнтры Менска, са сваім характарам і атмасферай. І гэта атрымалася: тут я адчуваю сябе як дома. Спадзяюся, тыя самыя пачуцці кіруюць і тымі людзьмі, якія застаюцца трэнавацца ў нас на сталай аснове.

Першапачаткова ўсё планавалася больш для душы, чым для зарабляння грошай: усё ж боксу я аддаў палову жыцця. Ну, і ў нейкім сэнсе Hurkou Boxing Club — іміджавае месца: я не ведаю дзейных беларускіх спартоўцаў, якія б адчынілі сваю залю.

На сёння у залі Віталя можна займацца тай-бо (праграма з элементамі адзінаборстваў і аэробнай нагрузкай), ёгай, кікбоксінгам, класічным боксам, ну і, ведама, муай-тай. Дарэчы, групу па тай-бо вядзе актрыса Свабоднага тэатра Станіслава Шаблінская.

«НН»: Вы ўклалі ў клуб свае грошы, ён акупляецца з улікам таго, што ў цэнтры вельмі дарагая арэнда? Наколькі я ведаю, яна каштуе каля тысячы даляраў на месяц.

ВГ: Наша краіна досыць разбэшчаная чэмпіёнамі ў баявых відах спорту, таму канкурэнцыя ў гэтых колах істотная. Мая заля працуе не на 100%, а недзе на 40%. Каб была поўная загрузка, мне тут трэба знаходзіцца штодзень: трэнаваць людзей, займацца адміністрацыйнымі справамі. Аднак пакуль я — дзейны спартоўца, мне трэба шмат займацца самому. Вось нядаўна ездзіў выкладаць на трохдзённы семінар у Варшаву — вядома, тут заўсёды ёсць людзі, якія могуць падхапіць мае абавязкі, аднак, калі гэта мая заля, многія хочуць трэнавацца менавіта ў Віталя Гуркова. Праўда, калі наведнікі ўсё ж трапляюць у рукі да іншых трэнераў, такіх як Сяргей Карнееў (прызёр чэмпіянату свету і Еўропы) ці Аляксандр Валянтовіч, яны з імі і застаюцца.

Нейкіх суперстрэсавых сітуацый, каб мы выйшлі ў мінус, пакуль не было. Паглядзім, што будзе далей. Тое, як усё развіваецца, мяне амаль што задавальняе.

Можа, у будучыні мы пераселімся ў таннейшае памяшканне, але з большай плошчай, можа, у перспектыве разрасцёмся ў нешта большае: адчынім фітнэс-клуб ці кавярню «Гур-кава» — пажывём-пабачым. Але «Гуркоў-клуб» як брэнд ужо сфармаваны.

«НН»: Адразу было анансавана, што дзеткам у вас можна будзе займацца бясплатна, вы марыце выгадаваць чэмпіёна самі?

ВГ: Мы яшчэ толькі будзем набіраць групу: абтэлефаноўваць бацькоў, якія пакідалі заяўкі, каб хадзіць на заняткі разам з дзецьмі. Паціху сфармуем і дзіцячыя, і падлеткавыя групы. Заняткі для дзетак 7—14 год будзе весці Эдуард Міховіч: ён ездзіць у Менск з родных Асіповічаў, дзе таксама выкладае ў дзіцячых групах, возіць іх на спаборніцтвы.

Чуткі пра тое, што тайскі бокс стане алімпійскім відам спорту, хадзілі яшчэ калі мне было 15 год. Прайшло яшчэ 17 гадоў — і нічога не змянілася. Цяпер ужо разважаюць, што з 2024-га ён, нарэшце, будзе ў праграме. Я, хутчэй за ўсё, да гэтага моманту як спартовец не дацягну, але, можа, каго падрыхтую, выгадую.

У нас падрастае вельмі моцная юніёрская змена ў зборнай, праз год-паўтара з іх могуць атрымацца новыя чэмпіёны на змену старому пакаленню.

«НН»: То бок найбліжэйшым часам вы плануеце са сваёй кар’ерай завязваць?

ВГ: Так, ёсць думкі не затрымлівацца ў гэтым спорце больш за два гады: выступіць на чэмпіянаце свету, Еўропы, мабыць. Ёсць яшчэ некаторыя планы, аднак баюся іх агучваць, каб не сурочыць: можна выпадкова атрымаць траўму і нікуды ўвогуле не паехаць, як у мяне было летась з чэмпіянатам свету. Цягам двух месяцаў ні адзін доктар не мог сказаць, што са мной здарылася і як гэта лячыць. Вось і нядаўна наўпрост на трэнаванні я траўмаваў нагу. Гэта такі від спорту, што раз — і ён скончаны. Такія моманты здараліся ў маёй кар’еры не раз, але раней я быў маладзейшы, меў час на рэабілітацыю і задавальненне сваіх амбіцый.

Праўда, усё адно я ў гэтым сэнсе нейкі вар’ят. Бо зноў жа, калі пайшлі чуткі, што тайскі бокс у 2024 годзе зробіцца алімпійскім відам спорту, я сур’ёзна задумаўся, як было б крута паставіць кропку менавіта там (хаця мне раілі паставіць яе яшчэ пасля перамогі на X сусветных гульнях ва Ўроцлаве).

Здорава было б знайсці навукоўца, які б замарозіў мяне на ўмоўныя тры гады, каб я не зламаў сабе нагу, а потым выпусціў бы на Алімпійскія гульні.

З найбліжэйшых побытавых планаў Віталя, напрыклад, вывесці са спіны вялікае тату — з яго пачыналіся ўсе астатнія малюнкі на целе.

Віталь і Меліціна Станюта. Віталь шчыра прызнаецца, што рады, што побач з ім моцная жанчына.

«НН»: Як справы ў вашых бацькоў, не дастаюць пытаннямі пра ўнукаў?

ВГ: Яны абое на пенсіі. Бацька ўсё жыццё адрабіў на небяспечнай пасадзе мантажніка-верхалаза, а цяпер ходзіць на лыжах і займаецца гаспадаркай: калі свой дом, заўсёды ёсць чым заняцца. Маці, у мінулым закройшчыца, у сезон вырошчвае кветкі — увесь двор у іх. Улетку дапамагаў адвозіць кветкі на Камароўку, каб не прападалі. На рынку для маці і атмасфера, і размовы, і сяброўкі. Пытаннямі пра ўнукаў даставалі мо год 5 таму, а цяпер ім надакучыла: бацькі зразумелі, што ўсё ідзе сваім парадкам.

«НН»: У відэароліку Антона Ісаева пра вас вы сцвярджаеце, што самае важнае ў жыцці — бокс і творчасць. Дык а што зараз з творчасцю?

ВГ: Канкрэтна ў Brutto творчы перапынак — такі перыяд. Я магу займацца сабой, клубам, сваёй справай. Мяне цалкам задавальняе, што мы рабілі, як гэта выглядала на сцэне і якая там у мяне была роля. Я бачу сябе толькі ў складзе гэтага калектыву, не думаю, што аднойчы захачу, як у падлеткавым узросце, нешта сольнае рабіць, вершыкі пісаць.

«НН»: Як вам новы праект Сяргея Міхалка Drezden?

ВГ: Мне вельмі падабаецца. Кліпы крутыя, а песня «Ронін» — увогуле адна з маіх улюбёных. Пабачыце, ад праекта будзе шмат цікавостак наперадзе: праца ідзе поўным ходам.

«НН»: Для многіх фанатаў Сяргея тое, што ён аднойчы адрокся ад старога, «ляпіснага» рэпертуару, а потым вярнуўся з праграмай «Ляпіс-98», было нечым накшталт здрады: яго ўспрымалі як нейкага лідара і героя, а тут зноў — «цыркач і вулічны гаер»…

ВГ: Для мяне і майго атачэння гэта не так. Мне падабаецца, што чалавек, вельмі магутны як творца, які выхаваў на сваёй творчасці не адно пакаленне, не баіцца перамен, рызыкі, увесь час ідзе наперад і развіваецца. Не бачу нічога амаральнага ў тым, каб кожны з нас атрымліваў вынік ад сваёй працы: пекар зарабляе на выпечцы, доктар — на сваіх ведах, музыка — на творчасці. Сяргей і сёння натхняе людзей сваімі песнямі— а што яму яшчэ варта рабіць?

«НН»: Не хацелася ніколі наваляць некаму па-за межамі залі? Мо камусьці з вядомых беларускіх асоб?

ВГ: Я люблю сваю краіну, свой горад, гэта мой дом. Я пацыфіст і лічу, што ўсім аднойчы паводле заслугаў наваляе жыццё. Ужо і не памятаю, калі я апошні раз на вуліцы біўся. Відаць, у падлеткавым узросце. Стараюся ўсё развязваць дыпламатычным шляхам.

Калі ж выспявае сітуацыя, дзе можа быць ужытая сіла, я адразу дастаю з кішэні рытуальную тайскую павязку манконг, нацягваю яе на галаву і пачынаю танчыць святы танец рамуай — тады хуліган сыходзіць сам, бо разумее, што мае справу з вар’ятам.

Гутарыла Кацярына Карпіцкая, фоты Волі Афіцэравай. Крыніца: nn.by
==================================
Добры дзень. Адкажыце, калі ласка, наконт слоў «мовазнаўца» і «мовазнавец». У некаторых слоўніках ёсць абодва варыянты, але ці ёсць нейкі больш пажаданы варыянт, і калі так, то чаму?
Загадзя Вам дзякуй)

***

Вітаем!

Сёння абодва словы лічацца нарматыўнымі. Нельга сказаць, што адно з іх больш ці менш пажаданае, таму можна выкарыстоўваць і тое, і другое. Адзначым, што акадэмічны «Русско-белорусский словарь» падае першым варыянт «мовазнавец».

Пытаўся [id492491092|Mikhail Cherkasov].
==================================
Дапамажыце разабрацца з МАСЛАМ, АЛЕЕМ, а заадно, можа, і з ТЛУШЧАМ… 
Як трактуе 5-е дапоўненае выданне «Руска-беларускага слоўніка» (Мінск, 1994 г. выд. «Беларуская Энцыклапедыя»), руск. МАСЛО перакладаецца як: 

1. (коровье) – МАСЛА; слівочное масло – СМЕТАНКОВАЕ МАСЛА; топлёное масло – ТОПЛЕНАЕ МАСЛА; 
2. (растительное) – АЛЕЙ (род. АЛЕЮ); кокосовое масло – КАКОСАВЫ АЛЕЙ; конопляное масло – КАНАПЛЯНЫ АЛЕЙ; льняное масло – ІЛЬНЯНЫ АЛЕЙ; подсолнечное масло – СЛАНЕЧНІКАВЫ АЛЕЙ; постное масло – АЛЕЙ; прованское масло – ПРАВАНСКІ АЛЕЙ (аліўкавы алей вышэйшай якасці); 
3. (техническое) – МАСЛА; вазелиновое масло – ВАЗЕЛІНАВАЕ МАСЛА; купоросное масло – КУПАРВАСНАЕ МАСЛА; летучее масло – ЛЯТУЧАЕ МАСЛА; машинное масло – МАШЫННАЕ МАСЛА; миндальное масло – МІНДАЛЬНАЕ МАСЛА; минеральное масло – МІНЕРАЛЬНАЕ МАСЛА; парафиновое масло – ПАРАФІНАВАЕ МАСЛА; розовае масло – РУЖАВАЕ МАСЛА; смазочное масло – ЗМАЗАЧНАЕ МАСЛА; эфирное масло – ЭФІРНАЕ МАСЛА. 
4. (живопись) – АЛЕЙ; писать маслом – ПІСАЦЬ АЛЕЕМ; 
Как по маслу – ЯК ПА МАСЛЕ; как сыр в масле – ЯК СЫР У МАСЛЕ; подлить масла в огонь – ПАДЛІЦЬ МАСЛА (АЛЕЮ) У АГОНЬ. 
 
!! АЛЕ... у тэхнічныя маслы аднесены чамусьці міндальнае масла і ружавае масла, хаця яны расліннага паходжання. Чаму? Як правільна «какао-масло»?.. «Пальмовое масло»? Якая тут заканамернасць? 
Таксама ў слоўніку прыведзена назва эфіраалейныя культуры… А чаму тады ЭФІРНАЕ МАСЛА?

***

Вітаем!

Заканамернасць у гэтай сітуацыі простая: рэчывы расліннага паходжання, якія выкарыстоўваюцца як прадукты харчавання або пры іх вырабе, называюцца алеямі.

Такім чынам, прыведзеныя вамі пераклады з «Русско-белорусского словаря» трэба лічыць недакладнымі. Яны супярэчаць інфармацыі з самога гэтага слоўніка. Як прыклад, акрамя слова «эфіраалейны», можна прывесці артыкул «эфирный», дзе мы бачым ужо не «эфірнае масла», а «эфірны алей» (https://www.skarnik.by/rusbel/106576). 

Правільныя тэрміны «міндальны алей», «пальмавы алей» і «ружавы алей» пададзены, напрыклад, у «Руска-беларускім слоўніку сельскагаспадарчай тэрміналогіі» 1994 года (гл. першую выяву са старонкі 230). Тэрміны ружавы алей (https://vk.com/away.php?to=http%3A%2F%2Fslounik.org%2Fsearch%3Fdict%3Dkrapivabr%26search%3D%25D1%2580%25D1%2583%25D0%25B6%25D0%25B0%25D0%25B2%25D1%258B%26x%3D23%26y%3D17&cc_key=) і эфірны алей (https://vk.com/away.php?to=http%3A%2F%2Fslounik.org%2Fsearch%3Fdict%3Dkrapivabr%26search%3D%25D1%258D%25D1%2584%25D1%2596%25D1%2580%25D0%25BD%25D1%258B%26x%3D34%26y%3D4&cc_key=) ёсць таксама і ў акадэмічным «Беларуска-рускім слоўніку». У хімічнай тэрміналогіі таксама выкарыстоўваецца тэрмін «эфірныя алеі» (гл. другую выяву з «Хімічнага слоўніка навучэнца» (2004), стар. 285).

Артыкул «Какава-алей» ёсць у «Беларускай энцыклапедыі» (гл. выяву з 7-га тома, стар. 441).

Пыталася [id25661392|Алена Крэўчык].
==================================
📹 Лекцыя даследчыка гісторыі беларускай мовы, кандыдата філалагічных навук, дацэнта Запрудскага Сяргея Мікалаевіча на тэму:
«Мікола Байкоў — знаёмы і незнаёмы», прымеркаваная да 130-годдзя выдатнага беларускага лексікографа, аўтара «Практычнага расійска-беларускага слоўніка» (1924, разам з М. Гарэцкім), «Беларуска-расійскага слоўніка» (1925), «Расійска-беларускага слоўніка» (1928, абодва разам з С. Некрашэвічам), «Практычнага беларускага вайсковага слоўніка» (у суаўтарстве з А. Бараноўскім) і інш.
 
З анонсу:

1. Дзень роднай мовы — гэта не пра Байкова.
2. Лёс рускага чалавека ў беларускім камуністычна-нацыяналістычным асяроддзі. 
3. Хто прыдумаў у беларускай тэрміналогіі пайсці чэшскім шляхам? 
4. Як Байкоў з Некрашэвічам (не) выкарысталі слоўнік Ярушэвіча? 
5. За што Байкова не мог цярпець Уладзімір Дубоўка і недалюбліваў Язэп Лёсік? 
6. Чаму Байкоў у сумесным з Гарэцкім слоўніку 1926 года нібыта хацеў нармаваць беларускую лексіку, а ў 1928 годзе перастаў? 
7. Мікола Байкоў на літаратурным фронце.
==================================
Вітаю, скажыце, калі ласка, у фразе «я ў шоку» слова «шок» у якім склоне?
І чаму тут не адбываецца чаргаванне к-ц?
Дзякуй!

***

Вітаем!

Слова «шок» у названай фразе стаіць у месным склоне.

Не заўсёды г, к, х у асновах назоўнікаў чаргуюцца з з, ц, с. Напрыклад: у каровы на розе вісела лісце, але: на рагу вуліцы стаіць высокі дом. Такія выпадкі трэба проста запамінаць.

Пыталася [id471365758|Маша Шевякова].
==================================
Унікальная падзея! Упершыню за 25 гадоў у пракат выходзіць арыгінальны фільм на беларускай мове. 
 
2 і 3 сакавіка ў Менску адбудзецца паказ экранізацыі апавядання Васіля Быкава [club178389376|«Народныя мсціўцы»], рэжысёр [id14716467|Аляксандр Меліхавец]. 
 
Білеты 👉http://afisha.bycard.by/performance/narodnyya_msccy 
Сачыце за навінамі: мсціўцы.бел ці на старонцы [club178389376|Народныя мсціўцы. Фільм па Васілю Быкаву].
==================================
Вітаю! Скажыце, як па-беларуску будуць «куріные бёдрышкі, окорочкі» і іншае? І як правільна прасіць гэта ў магазіне?

***

Вітаем!

Рус. куриные бедрышки — бел. курыныя сцягенцы (https://www.skarnik.by/tsbm/81827).
Рус. окорочка — бел. кумпякі, кумпячкі.

На жаль, не зусім зразумелае ваша апошняе пытанне.

Пытаўся [id452812651|Уладзіслаў Тарановіч].
==================================
Па выніках народнага галасавання мы паўтараем гэтыя хіты 🔝

Не прапусціце ўнікальныя паказы ўжо ў гэтыя выходныя ў к/т «Масква»: 
22 лютага – «Форэст Гамп»
23 лютага – «Хронікі Нарніі: Леў, Вядзьмарка і гардэроб» 
24 лютага – «Таемнае жыццё Уолтэра Міці»

Прыходзьце і запрашайце сяброў! Квіткі тут: kinakong.by/best
Рэпост вітаецца😉
==================================
Віншуем усіх падпісчыкаў з Міжнародным днём роднай мовы!

Вывучайце беларускую мову, падтрымлівайце праекты, прысвечаныя яе даследаванню і пашырэнню сферы яе ўжытку, а таксама людзей, якія гавораць на ёй, і, вядома ж, размаўляйце і гутарыце па-беларуску самі! 

(Аўтар выявы — Ігар Кулікоў.)
==================================
Добры дзень. 

Адкажыце, калі ласка, ці ёсць нейкая розніца паміж словамі «мусіць» і «мае». Ці ёсць нейкія размежаванні ў іх выкарыстанні. Загадзя вялікі дзякуй.

***

Вітаем!

Гэтыя словы — даволі блізкія сінонімы. Як звычайна ў выпадках з такімі блізказначнымі адзінкамі, цяжка дакладна вызначыць іх адрозненні. Менавіта пра гэтыя два дзеясловы можна сказаць, што «мець» («мае») можа ўжывацца для перадачы адцення намеру. Напрыклад, «ён меў прыйсці раней» можа значыць, што нехта сам планаваў, але не выканаў свае планы. А вось «ён мусіў прыйсці раней» падкрэслівае, што нехта быў абавязаны з'явіцца, але спазніўся. 

Пытаўся [id492491092|Mikhail Cherkasov].
==================================
Глядзім кіно па-беларуску дома! 
Шыкоўны сямейны фільм "Падынгтан 2" ужо даступны на роднай мове! Агучана студыяй [club137358267|Gavarun_by]. 
У антыкварнай краме Лондана абаяльны мядзведзь Падынгтан знаходзіць старадаўнюю кнігу, якую хоча падарыць сваёй цётцы Люсі. Але пакуль ён збірае патрэбныя грошы, выданне раптам выкрадаюць, а Падынгтан аказваецца за кратамі... 
Глядзець анлайн на «Мегого» – megogo.net/ru/view/2994191-priklyucheniya-paddingtona-2.html (Cпасылку скапіраваць і ўставіць у новым акне!) 
Увага, у цітрах бонусы!!!
==================================
Зусім хутка вясна. Абуджаецца прырода – абудзіся і ты! Час стаць лідарам і запусціць уласны стартап. Лідар – той чалавек, які натхняе каманду на здзяйсненні нават тады, калі сам нічога не робіць. Сучасныя дасладаванні даказваюць, што лідарскія якасці можна ў сабе развіць. 

Досыць простыя прыёмы і трэніроўкі дапамогуць табе. Падрабязнасці глядзі ў відэа ад [club172802628|velcom YOUTH] па спасылцы: https://bit.ly/3eventYOUTH . #velcomYOUTH
==================================
📢ВІЦЕБСК! 
24/02 Вас чакае [club177739264|"Барадулінскі Спеўны Сход"]! 
Развучваем і спяваем улюбёныя песні Рыгора Барадуліна разам з гуртом [club85465749|Harmonic Style Project] 
Вядоўца: [id3239970|Марына Булатоўская] 
⏰Чакаем усіх а 18.00 вул.Пушкіна, 2 (Беларускі тэатр "Лялька") 
Уваход ВОЛЬНЫ! 
 
Сачыце за падзеямі: [club171573400|Спеўны сход. Віцебск]
==================================
Добры дзень!
Калі ласка, падкажыце, як найбольш дакладна перакласці з расейскай мовы слова «грязелечебница».

***

Вітаем!

Гразелячэбніца.

http://slounik.org/search?dict=&search=%D0%B3%D1%80%D0%B0%D0%B7%D0%B5%D0%BB%D1%8F%D1%87%D1%8D%D0%B1%D0%BD%D1%96%D1%86%D0%B0&x=39&y=15

Пытаўся [id42265740|Максім Сцепаненка].
==================================
Ці з'яўляецца літаратурным слова звязок? Якія ёсць яму сінонімы?
Ананімна.

***

Вітаем!

Менавіта такога слова, як вы напісалі, у літаратурнай мове няма. У ёй ёсць словы «звязак» (https://www.skarnik.by/tsbm/27302), «звязка» (https://www.skarnik.by/tsbm/27311).
==================================
[club1117498|Re1ikt] удзельнічае у трыб'юце культавага рок-гурта Tequilajazzz з кавэрам на БЕЛАРУСКАЙ (!) мове. 
Прагаласуйце і яна ўвойдзе ў афіцыйны трыб'ют альбом 
👉🏻 https://tequilajazzz.band/ 
Яна таго вартая, атрымалася вельмі класна! Не верыце? Паслухайце самі 😉
==================================
«Зь лікам» альбо «з лiкам» — як трэба пiсаць?

***

Вітаем!

Паводле афіцыйна прынятага ў нашай краіне правапісу беларускай мовы — 
«з лiкам». Паводле неакласічнага правапісу («БКП-2005») — «зь лікам».

Пытаўся [id120589552|Алексей Гелис].
==================================
📢Вілейка, спяваем легендарныя песні The Beatles! 
 
16 лютага запрашаем на [club178134801|Спеўны сход «Бітлы па-беларуску»], каб заспяваць знаёмыя ўсім песні ў новым гучанні! 
 
🎸Спецыяльны госць: [id87628886|Мікіта Найдзёнаў] — музыка і паэт, які па-майстэрску пераклаў песні The Beatles на беларускую мову. 
 
Таксама ў праграме Спеўнага сходу вас чакаюць песні The Beatles ад узорнага ансамбля гітарыстаў «Адэліта» пад кіраўніцтвам Уладзіміра Анатолевіча Лапціка (ДУА «Вілейская дзіцячая школа мастацтваў»). 
 
Вядоўца – [id69373732|Эла Кулеш]. 
 
Пачынаем а 15:00. 
Месца: г. Вілейка, вул. Вадап'янава, 14 (Вілейскі цэнтр эстэтычнага выхавання). 
 
Уваход вольны! 
 
Хочаце з галавой акунуцца ў драйвовую атмасферу рок-н-рола? Прыходзьце на [club178134801|Спеўны сход]! 
 
Сачыце за навінамі Спеўных сходаў Вілейкі тут: [club171573061|Спеўны Сход. Вілейка]
==================================
Прывітанне!
Што мы робім са святлом? Запальваем/уключаем, гасім/тушым/выключаем? Што лепш, што горш, у якіх выпадках або ўсё адное? Ёсць шчэ якія альтэрнатывы?
Дзякую.

***

Вітаем!

Усе пералічаныя вамі варыянты маюць права на жыццё. Такія дзеясловы, як «запаліць», «пагасіць», «патушыць», яшчэ асацыююцца са святлом, якое ідзе ад адкрытага агню, але сёння яны ўжываюцца і ў дачыненні да электрычных асвятляльных прылад. Калі гаворка ідзе пра тэхнічную дакументацыю і да т. п., то звычайна ўжываюцца варыянты «ўключыць» і «выключыць». 

Пытаўся [id210636609|Цімур Хатні].
==================================
Хочаш змяніць Беларусь да лепшага, але не ведаеш, з чаго пачаць? 🤔 
 
Акадэмія студэнцкага лідарства – гэта адукацыйная праграма для новай генерацыі лідараў ды лідарак Беларусі. Ад ідэі да ўласнага праекта за два месяцы! 🙋‍♂🙋 
 
Рэгістрацыя, праграма і водгукі на сайце: zbsunion.by/akademia 👈🏻
==================================
🔥 Універсітэт імя Ніла Гілевіча, кажуць, з большага гатовы да запуску. Абяцаюць, што будуць шукаць навучэнцам працу з першага курса, а праграмы будуць звышактуальнымі!

🎓Стваральнікі расказалі, чаго яны хочуць і чаго ім не хапае.
==================================
📢 Сяброве, заклікаем падтрымаць годны праект!

📖 Стварэньне электроннай вэрсіі ўнікальнага “Слоўніка беларускай мовы” Івана Насовіча:👇🏻
https://www.talaka.org/projects/3158/overview

⚠ Даведка:
Слоўнік беларускае мовы Івана Насовіча, выдадзены ў 1870 годзе – адзін з найкаштоўнейшых дыямэнтаў беларускае навукі. Ён застаецца актуальным і сёньня, бо зьмяшчае багаты ілюстрацыйны матар'ял на падставе народных песень, прыказак, прымавак, фразэалягізмаў. 

📍Праблема: 
Унікальны й запатрабаваны слоўнік Івана Насовіча існуе толькі ў выглядзе папяровых выданьняў і сканаў 

💡Разьвязак: 
Вычытваньне й стварэньне слоўніка ў электронным выглядзе з магчымасьцяй пошуку, сучаснымі назовамі артыкулаў і сынонімамі.
Па сканчэньні працы слоўнік таксама выкладуць у сеціва для вольнага карыстаньня. 

Кожны можа зрабіць свой унёсак у важную справу 🙂
Усе падрабязнасьці тут: 👇🏻
 https://www.talaka.org/projects/3158/about
==================================
WANTED! 

Увага! Абвяшчаем конкурс на вакансіі перакладчыка фільмаў і рэдактара. Мы займаемся прафесійным перакладам і дубляжом сусветнага кіно на беларускую мову. 

 Наш ідэальны кандыдат: 
• добра валодае беларускай мовай і пажадана карыстаецца ёй у жыцці, 
• добра ведае ангельскую ці іншую замежную — для перакладчыка абавязкова, для рэдактара пажадана, 
• мае час, каб стала прысвячацца праекту, а таксама працы над памылкамі, трэнінгам і семінарам (поўная ці частковая занятасць на выбар), 
• мае адпаведны вакансіі досвед, 
• пажадана, але не абавязкова, жыве ў Мінску, 
• ведае чым мы займаемся і падтрымлівае нас у гэтым. 
 
Калі вы зацікавіліся, да 10 лютага запоўніце форму ніжэй. 
Для перакладчыкаў: https://goo.gl/forms/Ahlr0I8LHrcPQeDI3 
Для рэдактараў: https://goo.gl/forms/rgkSlUMrwpH5l4kA3 
 
Будзем рады вітаць у камандзе!
==================================
Ананімна.
Як па-беларуску будуць словы «душепопечение», «душепопечительство», «душепопечитель», «душепопечительный» і «душепопечительский»? У пратэстанцкай традыцыі.

***

Вітаем!

У беларускай рэлігійнай тэрміналогіі выкарыстоўваецца тэрмін «душпастырства» («душпастыр», «душпастырскі»). Назоўнік «душпастырства» зафіксаваны ў «Нямецка-беларускім слоўніку» Мікалая Кур'янкі (стар. 663):

► Séelsorge f- душпáстырства, клóпат пра ратавáнне душ.

Аднак, наколькі нам вядома, у пратэстантаў увогуле няма такой з'явы, бо дзейнічае прынцып усеагульнага святарства.

Калі вас не цалкам задавальняе адказ на пытанне, раім звярнуцца да прадстаўнікоў пратэстанцкіх цэркваў.
==================================
Добры дзень, шаноўнае спадарства
У артыкуле з «СіціДог» сутыкнулася з такім сказам:

«Гэты ягоны Бог, карузьлікавы і вясковы, праваслаўны і пазалочаны, быў прычынаю таго, што сябры і маці сяброў глядзелі на Ігната з вышыні сваёй накрухмаленай антыкамуністычнай веры, з стальца Пятра зусім і зусім не такога файнага Яна Паўла Другога».

Хто такі СТАЛЕЦ?

Дзякуй.

***

Вітаем!

Гэта старабеларускае слова (столецъ, столець). У сучаснай беларускай мове замест яго ў гэтым значэнні ўжываюцца назоўнікі «трон», «прастол» (гл. «Гістарычны слоўнік беларускай мовы», том 32, стар. 403).

Пыталася [id234984509|Уладзя Лойко].
==================================
Майстэрства публічных выступленняў – важны навык сучаснага чалавека, які імкнецца да поспеху. Хочаце выступаць лёгка, эмацыянальна і ўпэўнена? Як пераадолець страх, утрымаць увагу аўдыторыі, не збіцца з тэмы і… атрымаць задавальненне? Глядзіце падкаст [club172802628|velcom YOUTH] «Майстэрства выступлення»: voka.tv/movies/maisterstva-vystuplennya!
==================================
Добры дзень! Падкажыце, калі ласка, як правільна: выстава ці выстаўка?

***

Вітаем!

Традыцыйна ў беларускай літаратурнай мове ўжываецца слова «выстаўка». Яно фіксавалася яшчэ ў «Расійска-беларускім слоўніку» С. Некрашэвіча і М. Байкова, у слоўніку Вацлава Ластоўскага 1924 года, у тэрміналагічных даведніках 1920-х гадоў. «Выстава» сёння фармальна дапушчальнае слова, але мы б раілі ўжываць варыянт «выстаўка».

Пыталася [id8786500|Olga Grusha].
==================================
Добры дзень! 
Падкажыце, калі ласка, цi ёсць у тэксце памылкi:

«Больш не хвалюйцеся пра забытыя рэчы! 
Дзякуючы інавацыйнаму падыходу да прання вы можаце дадаць адзенне ці мыйныя сродкі ў барабан, не спыняючы пральную машыну».

Загадзя дзякуй за адказ.

***

Вітаем!

Усё правільна.

Пыталася [id7099510|Daria Goman].
==================================
Добры дзень! Апошнім часам часта ўжываецца слова «распавесці, распавядаць». Ці мае яно якое-небудзь стылістычнае адценне, ці можна яго ўжываць у любым кантэксце, накшталт «"Сёння назбірала шмат баравікоў", - распавяла Алена»? Ці ўсё ж такі яно ўжываецца ў выпадках, калі гаворка ідзе пра расповед, працяглы па часе, напрыклад, «Алена распавяла пра сваё жыцце (або пра тую даўнюю падзею)»? Ці заўсёды слова «распавядаць» можа быць сінонімам слова «гаварыць»? Дзякуй!

***

Вітаем!

«Распавядаць» — лішняе запазычанне ў беларускай мове, якое не перадае ніякіх дадатковых значэнняў і адценняў, якіх бы не перадаваў дзеяслоў «расказваць». Раім пазбягаць ужывання слоў «распавесці», «распавядаць». 

Падрабязна на гэту тэму мы пісалі тут: https://vk.com/adkazy?w=wall-71024062_6394

Пыталася [id3653152|Оксана Василевская].
==================================
Падкажыце, калі ласка, ці існуе слоўнік беларускіх выклічнікаў? Ці, можа, параіце пачытаць якія працы на гэтую тэму?

***

Вітаем!

Многія выклічнікі зафіксаваны ў агульнамоўных слоўніках (напрыклад, «акыш» (https://www.skarnik.by/tsbm/5486) або «авой» (https://www.skarnik.by/tsbm/2295)). Але дастаткова поўнага асобнага слоўніка беларускіх выклічнікаў, наколькі нам вядома, яшчэ няма.

На гэту тэму раім пачытаць два матэрыялы са зборніка «Народная лексіка» — «Гаворыць мая Буцькаўшчына» П. Садоўскага і «Аддзеяслоўныя і гукапераймальныя выклічнікі» Г. Юрчанкі (прымацоўваем кнігу файлам).

Матэрыял пра выклічнікі ў «Слоўніку беларускай мовы» Івана Насовіча таксама прымацоўваем файлам.

Пыталася [id500196880|Маргарита Терехова].
==================================
📢Ужо ў гэтую пятніцу ў Маладзечне адбудзецца ўнікальны выступ фолк-гурта «Рада» і [club171736783|Спеўны сход] па ЗАСТОЛЬНЫХ ПЕСНЯХ! 
🔥 ДАЛУЧАЙЦЕСЯ! УВАХОД ВОЛЬНЫ! 🔥 [club177025066|1.02 - Спеўны сход з гуртом "Рада" ў Маладзечне]. 
 
Адрас: вул. Лібава-Роменская, 71, а 18:30
==================================
Добры вечар. 

Адкажыце, калі ласка, як трэба пісаць — «не» ці «ня», — калі наступнае слова мае націск на першым складзе? Напрыклад: «ня ведаеш» ці «не ведаеш»? Ці гэта залежыць толькі ад таго, карыстаюся я наркомаўкай ці класічнай арфаграфіяй?

Загадзя Вам дзякуй за адказ.

***

Вітаем!

Так, гэта залежыць толькі ад таго, якім правапісам вы карыстаецеся: афіцыйны — «не ведаеш», БКП-2005 — «ня ведаеш».

Пытаўся [id492491092|Mikhail Cherkasov].
==================================
Вітаю.
Кніга напІсана або напісАна?
Паводле slounik.org — напІсаны (// Слоўнік беларускай мовы)
Паводле П. Я. Юргелевіч. Курс сучаснай беларускай мовы з гістарычнымі каментарыямі. Мн., ВШ, 1974. С. 104—105. — напісАны (https://by-mova.livejournal.com/128010.html).
Дзе рацыя?)

***

Вітаем!

Нарматыўным з'яўляецца варыянт з націскам на і: «напі́саны». Аднак, як відаць з інфармацыі «Курса...», пастаноўка націску на апошняе «а» не супярэчыць агульным законам развіцця беларускай мовы. Таму гэты варыянт можна разглядаць як размоўны і як той, што мае шанц замацавацца ў літаратурнай мове.

Пытаўся [id210636609|Цімур Хатні].
==================================
Ананімна. Прывітанне, спадарства. Ці ёсць у беларускай мове слова «выступ»?

***

Вітаем!

У сучаснай літаратурнай мове дагэтуль адзіным агульнапрынятым значэннем слова «выступ» лічыцца наступнае: 

► частка якога-небудзь прадмета, якая выступае, выдаецца ўперад.

Аднак тым не менш значэнне 'выступленне' пакрыху адраджаецца (яно было ў гэтага слова ў дарэформенныя часы, што адлюстравана ў «Расійска-беларускім слоўніку» 1928 года). Падае яго, напрыклад, сучасны «Беларуска-рускі тлумачальны слоўнік новых слоў і новых значэнняў слоў» 2013 года (гл. прымацаваную выяву).
==================================
Інтэрв'ю са стваральнікам «Даведніка па літаратурнай праўцы» Пятром Жаўняровічам з газеты «Літаратура і мастацтва» (з трохі дылетанцкімі пытаннямі журналісткі пра мову 😊).

http://www.zviazda.by/be/news/20190124/1548315853-pyatro-zhaunyarovich-mova-zhyvy-arganizm
==================================
Прывітанне! Падкажыце, калі ласка, як перакласці на беларускую мову паняцці псіхалогіі:
1. Созависимость. 
2. Совладающее поведение.

***

Вітаем!

1. Сузалежнасць.
2. Саўладальныя паводзіны.

Пытаўся [id5679923|Олег Яриго].
==================================
20 студзеня 1892 года нарадзіўся Браніслаў Адамавіч Тарашкевіч, беларускі грамадска-палітычны дзеяч, мовазнавец, публіцыст і перакладчык, аўтар «Беларускай граматыкі для школ».

Некаторыя работы Браніслава Тарашкевіча і матэрыял пра яго шукайце на «Беларускай палічцы» тут:

http://knihi.com/Branislau_Taraskievic/
==================================
Мы запускаем серыю банэраў пра нашы выдавецкія планы ў 2019 годзе.
==================================
Вітаю.
 Якія існуюць беларускія адпаведнікі да ідыёмы «телячие нежности», апрача «цялячыя пяшчоты»?

***

Вітаем!

Блізкі сэнсам да названага вамі выразу назоўнік «песты» (https://www.skarnik.by/tsbm/61101). Яго і можна ўжываць як сінонім, хоць цяпер ён, магчыма, зразумелы не вельмі вялікай колькасці людзей. Калі ўсё ж нешта перашкаджае яго ўжыванню, то трэба выкарыстоўваць непасрэдны адпаведнік «цялячыя пяшчоты».

Пыталася [id82881878|Мар'я Бадзей].
==================================
Добры дзень.

Гаворка ідзе пра СТАТКІ ў кнізе "Яблычак" Сяргея Пясецкага. Што гэта такое? Гэта ж не тыя статкі, што на моры, тады што гэта?
— Добра, што я сёння ўзяў статкі, — падумаў Алік Баран. Днём, калі ён толькі ішоў на заданне, ён ніколі не браў з сабой зладзейскіх прыладаў. 

То-бок СТАТКІ гэта нейкая прылада? 
Калі так, як яна выглядае?

***

Вітаем!

Нядаўна мы адказвалі на ваша пытанне пра гэта слова (https://vk.com/adkazy?w=wall-71024062_9211). Відаць, маюцца на ўвазе розныя зладзейскія прылады, а не нейкая канкрэтная.

Пыталася [id234984509|Уладзя Лойко].
==================================
Калі ласка, падкажыце, як правільна: трýскалкі або трускáлкі?

***

Вітаем!

Трускáлкі (https://vk.com/away.php?to=http%3A%2F%2Fslounik.org%2Fsearch%3Fdict%3Dsbm%26search%3D%25D1%2582%25D1%2580%25D1%2583%25D1%2581%25D0%25BA%25D0%25B0%25D0%25BB%25D0%25BA%25D1%2596%26x%3D38%26y%3D8&cc_key=).

Пытаўся [id315647101|Мiхаiл Самборскi].
==================================
Сябры, вітаю!

Ці з'яўляецца дапушчальным у паэтычным выразе варыянт націску ў слове «ўпіўшы́ся» ў значэнні 'моцна ўчапіцца ў што-небудзь'?

Дзякуй!

***

Вітаем!

Увогуле мяняць націскі ў паэтычных тэкстах — непажаданы прыём. Гэта можа быць прыкметай таго, што аўтару не ўдалося стварыць тэкст, «уклаўшыся» ў звычайныя нормы націскаў. Таму лепш перафармуляваць адпаведнае месца так, каб усе націскі былі правільныя. У сітуацыі з беларускімі тэкстамі гэта мае яшчэ большае значэнне, бо па-беларуску многія і так часта блытаюцца ў націсках. Але, вядома, калі вы аўтар, ніхто не можа забараніць вам зрабіць так, як вы лічыце патрэбным.

Пытаўся [id22732175|Мікалай Асмалоўскі].
==================================
#Беларусізацыя_двануль #Сучаснаяпаэзія Уладзімір Мірончык
==================================
Тэхналогіі, культура, інклюзія: сотні беларускіх школьнікаў прыступілі да стварэння ўласных сацыяльных праектаў для прэзентацыі ў межах адмысловай міжнароднай канферэнцыі TEDx. #velcomYOUTH

Сачыць за развіццём праектаў, задаваць пытанні арганізатарам і бясплатна праглядаць адукацыйны кантэнт можна ў суполцы сацыяльна-адукацыйнага праекта [club172802628|velcom YOUTH], які праводзіцца пры падтрымцы Міністэрства адукацыі Рэспублікі Беларусь.
==================================
Вітаю! Дапамажыце, калі ласка. Якім чынам транслітаруецца літара «і», калі яна вымаўляецца як «ї»? Сустракаю пры транслітарацыі звычайна кірылічную «і» як адзіночную лацінскую «i» ў падобных выпадках, але ж хіба гэта лагічна? Напрыклад: іх гераізм > «jich hierajizm» ці «ich hieraizm»?

***

Вітаем!

Транслітарацыя — гэта палітарная перадача слоў, сказаў і г. д., аформленых на адным алфавіце, сродкамі іншага алфавіта. Па магчымасці пры такім спосабе перадачы адной літары адпавядае таксама адна літара іншага алфавіта. Выключэнні бываюць тады, калі ў мэтавым алфавіце няма літары, якая б адпавядала пэўнай літары зыходнага алфавіта (напрыклад, у лацінскім алфавіце няма літары, якая б адпавядала кірылічнай «я», таму яна перадаецца праз спалучэнні «ja», «ia»).

Адзіная нарматыўная крыніца, якую можна выкарыстоўваць у дачыненні да беларускай лацінкі, — «Инструкция по транслитерации географических названий Республики Беларусь буквами латинского алфавита» (http://knihi.com/storage/Translitaracyja_hieahraficnych_nazvau.html), хоць, як відаць з яе загалоўка, створана яна менавіта для геаграфічных назваў нашай краіны, таму выкарыстанне яе ў іншых сферах спрэчнае. У гэтай інструкцыі літары «i» кірылічнага алфавіта адпавядае літара «i» лацінскага. Таму, калі кірыліцай слова пішацца без «й», то ў адпаведнасці з гэтымі правіламі не павінна быць «j» і ў лацінічным варыянце.

Пытаўся [id236173400|Никита Семак].
==================================
Вітаю)
Ці можна дзе-небудзь спампаваць самы новы слоўнік?
Ананімна.

***

Вітаем!

На жаль, вы не канкрэтызавалі, які менавіта від слоўнікаў вас цікавіць (бываюць слоўнікі арфаграфічныя — па іх правяраюць напісанне, тлумачальныя — у іх пералічваюцца і апісваюцца ўсе значэнні слоў, і г. д.). Самыя апошнія выданні сучасных слоўнікаў звычайна не вельмі проста знайсці для спампавання. Напрыклад, асноўны арфаграфічны даведнік — «Слоўнік беларускай мовы» 2012 года — ёсць толькі ў анлайн-версіі: http://slounik.org/sbm Пра апошнія выданні граматычных слоўнікаў на slounik.org мы пісалі тут: https://vk.com/adkazy?w=wall-71024062_8927 Электронныя версіі многіх беларускіх слоўнікаў (шмат якія з іх не з'яўляюцца найноўшымі) ёсць на сайце twirpx.com тут: https://www.twirpx.com/files/languages/belarusian/ Апошняе выданне «Слоўніка фразеалагізмаў» можна спампаваць у нашай суполцы, пра гэта чытайце тут: https://vk.com/adkazy?w=wall-71024062_8941 Найноўшую версію «Беларуска-рускага слоўніка» для праграмы GoldenDict, а таксама розныя іншыя цікавыя крыніцы, у тым ліку тлумачальныя слоўнікі для гэтай праграмы, ёсць тут: https://vk.com/away.php?to=https%3A%2F%2Fyadi.sk%2Fd%2FwPPjvzEOWKpTA%2Fdictionaries%2F%25D0%2591%25D0%25B5%25D0%25BB%25D0%25B0%25D1%2580%25D1%2583%25D1%2581%25D0%25BA%25D1%2596%25D1%258F%2520%25D1%2581%25D0%25BB%25D0%25BE%25D1%259E%25D0%25BD%25D1%2596%25D0%25BA%25D1%2596&el=snippet Але ў дачыненні да апошняй спасылкі трэба быць асцярожнымі, бо там размешчаны слоўнікі зусім рознай якасці.

Такім чынам, калі вас цікавяць менавіта самыя апошнія і актуальныя выданні, то часцей за ўсё давядзецца або карыстацца анлайн-версіямі, або купляць папяровыя.
==================================
📖 Расейска-беларускі слоўнік Некрашэвіча й Байкова па зьніжанай цане! 
 
📝 Кніга становіць сабою перавыданьне найлепшага й найпаўнейшага расейска-беларускага слоўніка міжваеннага часу, першае выданьне якога зьявілася ў 1928 годзе. Слоўнік зьмяшчае больш за 60 тысяч слоў і быў створаны паводле выбаркі лексыкі з “Словаря белорусского наречия” I. Насовіча, “Смоленского областного словаря” У. Дабравольскага, “Беларуска-польска-рускага слоўніка” Я. Ціхінскага, “Віцебскага краёвага слоўніка”, “Практычнага вайсковага слоўніка”, рукапісных слоўнікаў П. Шпілеўскага i С. Мядзьведзкага, а таксама з выбраных літаратурных твораў і народнай мовы. Аўтары імкнуліся ўхіляцца ад штучных наватвораў, аддавалі перавагу словам, якія існуюць у народнай і літаратурнай мове. 
 
💵 Цана: 7,90 руб. 
Старая цана: 9,90 руб. 
 
►Заказвайма слоўнік тут: 👇🏻
https://arche.by/item/2307 
 
Болей выданьняў у рамках 🌲Вялікага каляднага распродажу 📚 тут: 👇🏻
https://arche.by/promotions/51.html
==================================
Як правільна? ПаглЕдзім альбо паглядзІм?
Ананімна

***

Вітаем!

Паглядзім (https://vk.com/away.php?to=http%3A%2F%2Fslounik.org%2Fsearch%3Fdict%3Ddzsl2013%26search%3D%25D0%25BF%25D0%25B0%25D0%25B3%25D0%25BB%25D1%258F%25D0%25B4%25D0%25B7%25D1%2596%25D0%25BC%26x%3D38%26y%3D12&cc_key=).

На падобнае пытанне пра гэта слова мы нядаўна адказвалі тут: https://vk.com/adkazy?w=wall-71024062_9261
==================================
Вітаю! Раскажыце, калі ласка, дзе карыстацца «бздура», а дзе «лухта».

***

Вітаем!

Лухта — бязглуздзіца, бяссэнсіца, недарэчнасць. Таксама гэта сінонім слова «глупства». Разам з «вярзці», «малоць», «плесці» ўжываецца менавіта слова «лухта» (https://www.skarnik.by/tsbm/36337).

Слова «бздура» не фіксуецца беларускімі слоўнікамі. Гэта можа гаварыць аб тым, што яно было запазычана з польскай мовы адносна нядаўна. З гэтай прычыны яго значэнне яшчэ не да канца ўсталявалася, таму часта «бздура» кажуць у значэнні 'лухта'. Таксама яно можа абазначаць дурную ідэю, якая выпадкова нарадзілася ў галаве ў чалавека, прыхамаць.

Пытаўся [id31661377|Артур Занкевіч].
==================================
Ананімна.
Прывітанне. 
Якое слова лепей ужываць? Будзільнік альбо прабуджальнік?

***

Вітаем!

Будзільнік. Слова «прабуджальнік» у літаратурнай мове няма.

https://www.skarnik.by/tsbm/10718
==================================
Прывітаньне

1. Калісьці наткнуўся на гэткае слова, як смач, і паўстала пытаньне: ці сугучны ягоны прыметнік іншаму «смачны», што ўтвараецца ад «смаку», мажліва, існуе адрозьненьне ў націску?
2. Ці маглі б Вы патлумачыць такі від дзеяслову (як ён называецца), зьнітаваны з будучым часам, надта зацікаўлены ім, да прыкладу:
калядавацьму, калядавацьмеш, калядавацьме, калядаваць(мем?, «ма» — ужываецца, пэўне, у выпадку закліку да сьвяткаваньня), калядавацьмеце, калядавацьмуць.

Са сьвятамі!

***

Вітаем!

1. У сучаснай літаратурнай мове такога слова няма. Тэарэтычна ад «смач» можна ўтварыць прыметнік «смачны».

2. На пытанне пра сінтэтычную форму будучага часу незакончанага трывання мы адказвалі тут: https://vk.com/adkazy?_smt=groups_list%3A2&w=wall-71024062_5995

Пытаўся [id154219659|Роберт Карпіновіч].
==================================
Прывітанне, спадарства! 
Як правільна ставіць націск у слове «навіна»? 
Ананімна.

***

Вітаем!

У гэтым слове націск ставіцца на апошні склад: навіна́.

https://vk.com/away.php?to=http%3A%2F%2Fslounik.org%2Fsearch%3Fdict%3Dsbm%26search%3D%25D0%25BD%25D0%25B0%25D0%25B2%25D1%2596%25D0%25BD%25D0%25B0%26x%3D36%26y%3D8&cc_key=
==================================
МІНСКІ ПЛАНЕТАРЫЙ РАСПАЧЫНАЕ 2019 ГОД З ПАКАЗАЎ 
СФЕРЫЧНЫХ ФІЛЬМАЎ НА БЕЛАРУСКАЙ МОВЕ

Упершыню на беларускай мове загаварылі мышаняты Піп і Скрып, героі ўпадабанага многімі наведвальнікамі Планетарыя мультфільма “Мышаняты і Месяц”. 
Прэм’ерныя паказы адбудуцца 5 і 6 студзеня ў 16:00! 
 
Гэта першы ў свеце беларускі фільм, зроблены спецыяльна для трансляцыі на купале. Яго прэм’ера ў мінскім Планетарыі адбылася восенню 2017-га года. На сённяшні дзень фільм перакладзены на англійскую, нямецкую, французскую, польскую, кітайскую, японскую мовы і паказаны на шматлікіх міжнародных фестывалях паўнакупальных фільмаў. Толькі ў Мінску яго паглядзелі тысячы маленькіх і дарослых гледачоў. 
 
“Мышаняты і Месяц” – гэта гісторыя пра тое, як аднойчы два мышаняты Піп і Скрып задаліся пытаннем: хто з’ядае зіхатлівы Месяцовы Сыр на небе? Кажаны не ведалі адказу, і Сава таксама не ведала. Але разумныя робаты-астраномы дапамаглі мышанятам даведацца, што такое на самай справе Месяц, распавялі пра Месяцовыя моры без вады і без Месяцовых рыб. Мышаняты шмат пра што даведаліся і ўбачылі з дапамогай тэлескопа мноства кратараў. Іх так уразіў Месяц, што яны і самі захацелі там калі-небудзь пабываць! 
 
Запрашаем усіх на першыя паказы! 
 
Кошт квіткоў: 
для дзяцей (ад 4 да 18 гадоў) – 3,80 руб., 
для дарослых – 4,50 руб.

https://planetarium.by/2018/12/29/pershyi-sferyichnyi-film-na-belaruskay-move/
==================================
Прывітанне! Падкажыце, калі ласка, як правільна назваць «бардачок» у аўто?! Загадзя дзякую!!

***

Вітаем!

На пытанне пра гэта слова мы адказвалі тут: https://vk.com/adkazy?w=wall-71024062_1405

Пытаўся [id186513758|Дмитрий Макаренко].
==================================
Прывітанне
Ананімна 
Як правільна: кІдаць альбо кідАць?

***

Вітаем!

Дапушчальныя абодва варыянты.

Адзначым, што ў «Тлумачальным слоўніку беларускай мовы» яны былі пададзены з адрозненнямі ў значэнні (https://www.skarnik.by/tsbm/33008). Аднак сёння ўжо наўрад ці трэба разглядаць гэта раздзяленне як абавязковае.

Туту можна дадаць, што мовазнавец Іван Лепешаў лічыў правільным ужываць у фразеалагізмах «кідáць цень», «кідáць вока» менавіта варыянт з націскам на «а» (зыходзячы з размежавання значэнняў «кідáць» і «кі́даць» у «Тлумачальным слоўніку беларускай мовы»). Таму ў гэтых выразах у «Слоўніку фразеалагізмаў» пазначаны націск на «а», чаго і трэба прытрымлівацца, выкарыстоўваючы іх.
==================================
Прывітанне
Як правільна? «Тоненькі» альбо «таненькі»?
Ананімна

***

Вітаем!

Тоненькі. На тэму націскаў у такіх прыметніках глядзіце матэрыял мовазнаўца Юрася Бушлякова тут: https://www.svaboda.org/a/25012765.html
==================================
Вітаю! Скажыце, калі ласка, дзе ставіцца націск у слове «паглядзім»?
Дзякуй

***

Вітаем!

Нарматыўна націск у гэтым слове ставіцца на «і» (https://vk.com/away.php?utf=1&to=http%3A%2F%2Fslounik.org%2Fsearch%3Fdict%3Ddzsl2013%26search%3D%25D0%25BF%25D0%25B0%25D0%25B3%25D0%25BB%25D1%258F%25D0%25B4%25D0%25B7%25D1%2596%25D0%25BC%26x%3D38%26y%3D12).

Пыталася [id471365758|Маша Шевякова].
==================================
Вітаю ўсіх!
Надыходзіць свята — Каляды і Новы год!!! Віншую ўсіх і зычу ўсяго найлепшага ва ўсіх сферах жыцця, каб усё атрымлівалася ды ішло як мае быць!!! Хай будзе год вясёлы і паспяховы!!! Хай будзе больш цяпла, усмешак, прыемных падзей і цікавых людзей! І да новых сустрэч у 2019 годзе!!!
==================================
Шаноўныя падпісчыкі!

За гады існавання нашай суполкі мы паспелі адказаць на даволі значную колькасць пытанняў. Таму калі вы сутыкнуліся з нейкай праблемай пры карыстанні беларускай мовай, то спачатку можаце праверыць, ці не давалі мы адказ на адпаведнае пытанне. Каб гэта зрабіць, трэба націснуць на кнопку «Сьцяна» (справа ад сцяны ў раздзеле «Спасылкі») і ўвесці слова, што вас цікавіць, у поле пошуку. Акрамя гэтага, у раздзеле «Абмеркаванні» ёсць тэма пад назвай «Лексыка», у якой сабраны некаторыя нашы старыя адказы на пытанні пра беларускія словы.

Дзякуем за ўвагу!
==================================
Вітаю! Падкажыце, калі ласка, ці ёсць розніца ва ўжываньні слоў білет і квіток?
Загадзя дзякуй!

***

Вітаем!

Хоць фармальна сёння можна ўжываць слова «квіток» у значэнні 'білет', мы настойліва раім выкарыстоўваць гэтыя назоўнікі так, як яны традыцыйна ўжываліся ў нашай літаратурнай мове. Падрабязна пра тое, як трэба раздзяляць іх значэнні, мы пісалі ў сваім старым адказе: https://vk.com/wall-71024062_294

Пытаўся [id293120870|Antoni Zacharaú].
==================================
Вітаю! Дапамажыце, калі ласачка, дзе можна знайсці правілы перадачы англійскіх або/ды ўвогуле іншамоўных слоў? Бо заўсёды чуюся ў тупіку, дапусцім, калі трэба перадаць спалучэнні «ді» ды «ті» з іншых моў (напрыклад, англійскае hoodie па-беларуску будзе «худзі» ці «худы»? Martini будзе «марціні» ці «мартыні»?)

***

Вітаем!

На жаль, на сёння няма агульнапрынятых універсальных правілаў перадачы іншамоўных спалучэнняў «ді» і «ті» ў беларускай мове. Вось што на гэту тэму гаворыцца ў «Правілах беларускай арфаграфіі і пунктуацыі»:

§ 12. Зычныя д, т і дз, ц

...

4. У запазычаных словах (а таксама ў вытворных ад іх) цвёрдыя д, т, як правіла, пішуцца нязменна: рэйсфедар, дэлегат, дэманстрацыя, медыцына, апладысменты, індык, літаратура, майстар, матэрыял, універсітэт, кватэра, тэхніка, тыраж, скептык, ерэтык, пластык, тэарэтык, авантура, дыктатура. 
 
5. Перад суфіксамі і спалучэннямі суфіксальнага паходжання -ін-, 
-ір-, -ік-, -ёр-, -еец-, -ейск- у словах іншамоўнага паходжання, а таксама ў словах, вытворных ад іх, [д] і [т] чаргуюцца з [дз’], [ц’], што і адлюстроўваецца на пісьме: сульфіды – сульфідзін, каманда – камандзір, індзеец, індзейскі (але: Індыя – індыец, індыйскі, індыйцы), гвардыя – гвардзеец, гвардзейскі, мантаж – манцёр, манціроўка, манціровачны, білет – білецёр, білецік, эпізод – эпізодзік, жакет – жакецік. 
 
6. Зычныя дз, ц пішуцца ў некаторых словах, правапіс якіх вызначаецца па слоўніку: мундзір, гетэрадзін, дзюна, дзюшэс, бардзюр, арцель, арцішок, цір, цітр, эцюд, цюль, нацюрморт, уверцюра, накцюрн, цюркскі, цюльпан, каранцін. 
 
7. Зычныя д, т або дз, ц пішуцца ў адпаведнасці з беларускім літаратурным вымаўленнем ва ўласных імёнах і назвах: Дадэ, Дэфо, дэ Бальзак, Дэтройт, Тэлаві, Атэла, Тэвасян, Тэкля, Тэкерэй, Тэрэза, Шаптыцкі, «Юманітэ», Дзяніс, Гарыбальдзі, Дзвіна, Дзясна, Барадзіно, Уладзівасток, Градзянка, Плоўдзіў, Хрысціна, Цютчаў, Кацюбінскі, Вучэціч, Целяханы, Цімкавічы, Ціхвін, Быцень, Церак, Цюмень, Цюрынгія, Гаіці, Палесціна, Поці, Таіці і інш. Правапіс такіх слоў вызначаецца па слоўніку.

Як бачым, аўтары правілаў неаднаразова кажуць пра неабходнасць праверкі напісання па слоўніку. Калі гаварыць пра вашы прыклады, то слова «марціні» фіксуецца ў сучасных даведніках менавіта ў такой форме: https://vk.com/away.php?utf=1&to=http%3A%2F%2Fslounik.org%2Fsearch%3Fdict%3Dsbm%26search%3D%25D0%25BC%25D0%25B0%25D1%2580%25D1%2586%25D1%2596%25D0%25BD%25D1%2596%26x%3D37%26y%3D18 Слова hoodie лепш перадаваць як «худзі» (бо пры перадачы як «худы» ўзнікае непажаданае падабенства з прыметнікам «худы́»).

Тут варта дадаць спіс крыніц, якімі можна карыстацца пры пошуку правільных варыянтаў:

► «Англійска-беларускі слоўнік» (гл. прымацаваны файл); 

► «Беларуская энцыклапедыя» (спампаваць можна тут: http://knihi.com/none/Bielaruskaja_encyklapiedyja_djvu.zip.html Асабліва зручна выкарыстоўваць гэты даведнік, калі вам трэба перадаць імя нейкага вядомага замежнага дзеяча, назву горада і да т. п.);

► «Партугальска-беларуская практычная транскрыпцыя» (https://be.wikipedia.org/wiki/Вікіпедыя:Праект:Правапіс/Партугальска-беларуская_практычная_транскрыпцыя) і «Шведска-беларуская практычная транскрыпцыя» (https://be.wikipedia.org/wiki/Шведска-беларуская_практычная_транскрыпцыя) на беларускай «Вікіпедыі»;

► «Слоўнік іншамоўных слоў» Аляксандра Булыкі (спампаваць можна тут: https://yadi.sk/d/nv_6jtKwdpbzb) і іншыя.

Дададзім, што для ўсіх даведнікаў, якія выходзілі да апошняй змены правапісу (2008 год), трэба самастойна праводзіць «паднаўленне» напісання (напрыклад, «рэзюме» мяняць на «рэзюмэ» і г. д.).

Пытаўся [id496837590|Nevan Hughes].
==================================
Добрага часу. Атрымалася невялікая спрэчка наконт запазычанага слова: як слушна будзе транскрыбіраваць і пісаць ангельскае cheater — чытэр ці чытар, у жаргонна-спецыялізаваным сэнсе (гульнёвым)? Дзякуй.

***

Вітаем!

Паводле сучасных правілаў арфаграфіі правільнае напісанне — чытар.

Правілы беларускай арфаграфіі і пунктуацыі:

§ 4. Перадача акання на пісьме

...

6. Ненаціскныя фіналі -эль, -эр у запазычаных словах перадаюцца як -аль, -ар: шні'цаль, шпа'таль, мі'таль, фо'рталь, ка'рцар, грэ'йдар, лі'дар, камп’ю'тар, пэ'йджар, рэйсфе'дар, эспа'ндар, тэ'ндар, о'рдар, ме'неджар, фарва'тар, а'льма-ма'тар, кра'тар, прэсві'тар.

Пытаўся [id77328710|Віця Гурыновіч].
==================================
Прывітанне
Якога роду слова «лебедзь»?
°Ананімна

***

Вітаем!

Слова «лебедзь» у беларускай мове мужчынскага роду.
==================================
Дзень добры! Падкажыце, калі ласка, розніцу паміж ужываннем словаў «апынуцца» і «аказацца». 
Дзякуй!

***

Вітаем!

На пытанне пра гэтыя словы мы адказвалі тут: https://vk.com/adkazy?w=wall-71024062_4207

Пытаўся [id6854073|Алесь Быстрык].
==================================
Прывітанне)
Як правільна выхОдныя альбо выхаднЫя?
Ананімна.

***

Вітаем!

Выхадныя. На падобнае пытанне мы адказвалі тут: https://vk.com/adkazy?w=wall-71024062_923
==================================
Добры дзень! Падкажыце, калі ласка, як правільна: аўтар сцэнарыя ці аўтар сцэнару? І ўвогуле, сцэнарый ці сцэнар? Сустракаю абодва варыянты.

Дзякуй!

***

Вітаем!

У сучаснай літаратурнай мове правільны варыянт — сцэнарый.

«Слоўнік беларускай мовы» (2012):
https://vk.com/away.php?utf=1&to=http%3A%2F%2Fslounik.org%2Fsearch%3Fdict%3Dsbm%26search%3D%25D0%25A1%25D1%2586%25D1%258D%25D0%25BD%25D0%25B0%25D1%2580%25D1%258B%25D0%25B9%26x%3D27%26y%3D16

«Тлумачальны слоўнік беларускай мовы»:
https://www.skarnik.by/tsbm/81786

Пыталася [id204740474|Вікторыя Варабей].
==================================
Вітаю!
Ці правільна ўжываць выраз «стварыць гол» у сэнсе «перадаць галявую перадачу» ці тут усё-ткі больш маецца на ўвазе «забіць гол самому»?
І ці правільна наогул казаць «стварыць гол», «стварыць галявую перадачу»? Як па мне, дык лепш сказаць «забіць гол», «зрабіць галявую перадачу». Але хачу паслухаць абгрунтаванае і прафесійнае меркаванне, каб падмацаваць свой пункт гледжання.
Загадзя ўдзячны Вам за каментары!

***

Вітаем!

Сапраўды, сёння часам ужываюцца выразы «стварыць гол», «стварыць галявую перадачу». Але іх абгрунтаванасць трэба браць пад сумненне. Калі ў некаторых выпадках «стварыць гол» яшчэ можна разглядаць як лагічны і дапушчальны варыянт («Гэты гулец можа стварыць гол проста з нічога»), то «стварыць галявую перадачу» — гэта, хутчэй за ўсё, звычайная кантамінацыя (змяшэнне) са «зрабіць (аддаць) галявую перадачу» і «стварыць галявы момант» (апошнія два выразы і трэба ўжываць).

У «Русско-белорусском словаре по физической культуре и спорту» (2013) з названага фіксуецца:

► забіць гол
► галявы момант (без дзеяслова).

З дзеясловам «стварыць» зафіксаваны толькі выраз «стварыць становішча па-за гульнёй».

Пытаўся [id238682637|Вадзім Мохаў].
==================================
Добры дзень, чытаю Пясецкага «Яблычак».
На старонцы 47 спадар Баран, прафесійны ўзломшчык, які хоча абрабаваць дом, кажа: «Добра, што сёння я ўзяў статкі». Днём, калі толькі не ішоў на заданне, Баран ніколі не насіў зладзейскіх прыладаў.

Што азначае СТАТКІ? 
Дзякуй.

***

Вітаем!

Слова «статок» у народнай мове можа мець значэнне 'інструмент' (гл. прымацаваную выяву са «Слоўніка беларускіх гаворак паўночна-заходняй Беларусі і яе пагранічча»).

Пыталася [id234984509|Уладзя Лойко].
==================================
Ганебны факт: у суполцы часопіса «Роднае слова», на старонках якога больш за 30 гадоў кожны месяц выходзяць матэрыялы пра беларускую мову, на цяперашні момант 85 (85, Карл!) удзельнікаў. Выпраўляем гэту недарэчнасць і дадаемся!
==================================
Чытайце ў 12-м нумары часопіса "Роднае слова": 
∙ Зоя Падліпская 
Вынікі рэспубліканскага конкурсу навукова-даследчых і творчых работ “Тут родныя трымаюць карані…” 
∙ Ірына Бароўская 
Вайна і песня: 
Да стагоддзя з дня нараджэння Кастуся Кірэенкі 
∙ Васіль Шур 
Малая радзіма ў творчасці Івана Мележа 
∙ Святлана Мароз, Марына Ржавуцкая 
Тэматычныя трэніровачныя практыкаванні 
па беларускай мове
==================================
Такога яшчэ не было! 
Цудоўны калядны мультфільм «Вучань Святога Мікалая» ўжо даступны па-беларуску ў легальным анлайн-кінатэатры «Мегого»! Паглядзець можна абсалютна свабодна, без рэгістрацыі або платы! 
Прафесійнае агучванне ад студыі [club137358267|Gavarun_by]. 
 
https://megogo.net/ru/view/1561421-uchenik-santy.html 
(Спасылку скапіраваць і ўставіць у новым акне, у плэеры выбраць беларускую аўдыядарожку.)
==================================
Прывітаньне! Дапамажыце, калі ласка, перакласьці на мову сказ. Дзякуй загадзя) 

«По виду пришедшего запроса сразу можно определить тип данных».

***

Вітаем!

Па відзе запыту, які прыйшоў, адразу можна вызначыць тып даных.

Пыталася [id128522780|Ульяна Леановіч].
==================================
Прывітанне)
Цi ёсць у беларускай мове слова «званi» як прызыў да дзеяння?

***

Вітаем!

Так, вядома. Гэта форма зафіксавана, напрыклад, у «Граматычным слоўніку дзеяслова» (https://vk.com/away.php?to=http%3A%2F%2Fslounik.org%2Fsearch%3Fdict%3Ddzsl2013%26search%3D%25D0%2597%25D0%25B2%25D0%25B0%25D0%25BD%25D1%2596%25D1%2586%25D1%258C%26x%3D25%26y%3D16&cc_key=).

Пыталася [id12690402|Ирина Войтешик].
==================================
Ідзецца пра што-н. ('справа ідзе пра што-н.'), як на мяне ('як на маё'), пераймацца ('турбавацца'), на тле ('на фоне'), стасуецца ('датычыць'). Раскажыце, з чым звязана адкіданне ўласнабеларускіх сродкаў на карысць чужынскіх? Дзякуй.

***

Вітаем!

Праблема, пра якую вы гаворыце, мае сваю асноўную прычыну ў тым, што сёння ў беларускамоўную супольнасць прыходзіць шмат новых людзей, першая мова 
якіх — руская. Арыентуючыся на сваю першую мову, яны прыпісваюць многім словам, агульным для беларускай і рускай моў, стапрацэнтную «рускасць». Яскравыя прыклады — словы «губа», «работа», «расказваць», «скоры», «штаны» і г. д. Безумоўна, такі падыход у корані няправільны. Калі слова сугучнае з рускім, гэта яшчэ зусім не значыць, што яно менавіта рускае, а не агульнае для дзвюх блізкароднасных моў.

Аднак разам з тым заўсёды трэба падыходзіць да кожнага слова, фразеалагізма і да т. п. асобна. Напрыклад, прыведзены вамі выраз «як на мяне» сустракаецца ў славутым даведніку па народнай мове Фёдара Янкоўскага «Беларуская фразеалогія», даволі лёгка знайсці яго ўжыванні ў мастацкіх творах аўтарытэтных аўтараў (Шамякін, Зарэцкі), чаго не скажаш пра «як на маё».

Такім чынам, не варта адразу адкідаць слова, калі яно нагадвае рускае або калі нехта сказаў вам, што гэта русізм. Заўсёды трэба правяраць канкрэтныя варыянты па нарматыўных беларускіх слоўніках, пытацца пра іх у дасведчаных людзей. Ну і, вядома, калі вы па-сапраўднаму цікавіцеся беларускай мовай, спрабуйце вывучаць яе гісторыю, прыслухоўвайцеся да народнай гаворкі, чытайце артыкулы мовазнаўцаў розных часоў, і тады вам прасцей будзе разбірацца ў спрэчных пытаннях.

Пыталася [id500196880|Маргарита Терехова].
==================================
Яшчэ адна навінка, якая будзе вас чакаць на Мінскай кніжнай выставе ў лютым наступнага года.
==================================
Тры новыя фільмы па-беларуску, з якіх адзін выбралі гледачы, а адзін [club137358267|Gavarun_by] агучаць бясплатна! 
Дзве стужкі можна будзе паглядзець на «Мегого» абсалютна свабодна, без рэгістрацыі або платы! 
 
Рэліз запланаваны ў гэтым снежні! 
Заклікаем падтрымаць праект фінансава і інфармацыйна! 
https://www.talaka.org/projects/3122/overview
==================================
Падкажыце, калі ласка, правільны склон у наступным прыкладзе (і аналагічных выпадках): даступная ці даступнай. 
Праграма павінна быць даступная (даступнай?) па спасылцы. 
І чаму менавіта так. 
Мне здаецца, што правільна «даступнай» (павінна быць якой? — даступнай, а не павінная быць якая? — даступная), але часта сустракаю прыклады, калі ў такіх выпадках выкарыстоўваецца назоўны склон. Ці памылка гэта? 
Дзякуй! 
 
*** 
 
Вітаем! 

Не, ужыванне назоўнага склону ў такіх выпадках не з'яўляецца памылкай. Могуць выкарыстоўвацца абедзве канструкцыі: і «павінна быць даступная», і «павінна быць даступнай». Адзначым, што некаторыя даследчыкі, а таксама рэдактары-практыкі лічаць назоўны склон («павінна быць даступная») больш уласцівым беларускай мове.

Падрабязней гэта тэма разглядаецца ў «Даведніку па літаратурнай праўцы» Пятра Жаўняровіча (стар. 378–379, гл. прымацаваныя выявы).

Пытаўся [id35958204|Кирилл Куршук].
==================================
Вітаю! 
1. Калі ласка падкажыце, ці ёсць у беларускай мове добры аналаг гэтага выказвання — give him his own medicine з ангельскай мовы? 
2. Які варыянт больш аптымальны для выкарыстанні пры перакладзе слова «Арбалет», «куш» ці «самастрэл».
Загадзя дзякуй!

***

Вітаем!

1. Адплаціць той жа манетай.

2. Слова «куш» у сучаснай беларускай мове па значэнні вельмі далёкае ад таго, што вам трэба (https://www.skarnik.by/tsbm/35020). Словы «арбалет» (https://www.skarnik.by/tsbm/6803) і «самастрэл» (https://www.skarnik.by/tsbm/74812) могуць выступаць у сучаснай літаратурнай мове як сінонімы.

Пытаўся [id293120870|Antoni Zacharaú].
==================================
Першы матэрыял з новага цыкла артыкулаў славутага беларускага мовазнаўцы, палітыка і дыпламата Пётры Садоўскага «Дзве душы: Рускій мір і Беларускі свет у слове», у якіх аўтар разважае пра суадносіны беларускага і расейскага светапогляду праз прызму аналізу моўных асаблівасцяў.

http://www.nastaunik.info/node/16510?fbclid=IwAR3fYFwUTlX5zBco5BK4D-6_fzlC5x6MeSgpicJ-ewbPAlIfJRGal1xdmrA
==================================
Прывітанне)
1. Як правільна «на носе» ці «насу»?
2. У якіх словах прысутнічае выбухны гук [г]?
Ананімна, калі ласка)

***

Вітаем!

1. На носе.

2. Патрэбныя вам словы пералічаны ў «Фанетыцы беларускай літаратурнай мовы», стар. 322 (першы прымацаваны файл). Таксама гэта тэма падымаецца ў «Беларускім літаратурным вымаўленні» Фёдара Янкоўскага, стар. 32 (другі прымацаваны файл). Яшчэ вымаўленне гука [г] падаецца ў «Слоўніку беларускай мовы» пад рэдакцыяй акадэміка Мікалая Бірылы (трэці файл).
==================================
У выдавецтве «Беларуская навука» выйшаў вельмі цікавы з гледзішча гісторыі беларускай мовы слоўнік.
==================================
Ярушэвіч А.В., уклад. Расейска-беларускі слоўнік. Архіўная спадчына.  Мн.: Беларуская навука 2018 -351 с. Пер
==================================
"}}],"post_source":{"type":"vk"}}],"post_source":{"type":"vk"},"comments":{"count":0,"can_post":1,"groups_can_post":true},"likes":{"count":11,"user_likes":0,"can_like":1,"can_publish":1},"reposts":{"count":1,"user_reposted":0},"views":{"count":565},"donut":{"is_donut":false},"short_text_rate":0.800000},{"id":9147,"from_id":-71024062,"owner_id":-71024062,"date":1544654873,"marked_as_ads":0,"post_type":"post
==================================
Ура! [club31851663|Рэспубліка Паліна] заспявала па-беларуску на ўкраінскім шоў "Х-фактар".

Шчыра і кранальна!
==================================
Добры дзень. Шукала ý iнтэрнэце напiсанне аднаго слова ý беларускай мове i знайшла спасылку з вашым названнем ý Кантакце. Але ж была вельмi здiýлена i нават раззлавалася. Як вы можаце дапамагцi, калi самi робiце недапушчальныя памылкi? Нехта ж будзе вучыць ад вас.
I вось, якi каментарый я хацела пакiнуць пад вашым текстам за 2014 год:
" Я знайшла ý вашым каментарыi шмат памылак. Вы памыляецеся наýмысна, цi не ведаеце як пiсаць?
Выпраýце мяне, калi я не права:
З дапамогай цi з дапамога(ю)?
Сцвярджаць i сьцьвярджаць,
Звесткi i зьвесткi,
Прасцей, а не прасьцей,
Стыкацца з iншымi , а не зь iншымi,
Прасцей , а не прасьцей,
Сiнонiм, а не сынонiм,
Не хочаш, а не нЯ хочаш,
Не зыч, а не нЯ зыч,
Значэннi , а не значаньнi, 
 Нiма такога слова ý беларускай мове "гаварэньня", а есць слова вымаýленне, 
Ужыванне цi ваша ýжываньне?
А што такое параýнайма? Можа вы хацелi сказаць параýнанне?
Можа i чалавек i папугай, а не й чалавек i папугай.
З багаццем гэтай лексiкi, а не з багацьцем гэтае лексыкi.
Не стылёва, а па стылю.
Не ýсе, а не нЯ ýсе.

I так далей. Я ý шоку. Дзе вы вучылi беларускую мову? Хто вас вучыý? Я знайшла больш за 20 памылак. Сама вучыла гэту мову 35 гадоý таму назад у сярэдняй школе, магу памыляцца таму што размаýляю толька па русску. За ваш тэкст мая настаýнiца паставiла б мне вялiкую адзiнку. "

У разделе Информация так сама шмат памылак.

***

Вітаем!

Адразу хочам адзначыць, што тут мае месца звычайнае непаразуменне. Тыя напісанні, на якія вы звяртаеце ўвагу (сьцьвярджаць, ня хочаш і г. д.), з'явіліся, вядома ж, не праз недагляд або няведанне. У прыведзеных вамі адказах нашы адміністратары выкарыстоўвалі не сучасны афіцыйна прыняты правапіс, а так званы класічны. З яго правіламі можна азнаёміцца ў выданні «Беларускі клясычны правапіс» (яго электронная версія ёсць тут: http://knihi.com/storage/pravapis2005.html).

У нашай суполцы ёсць адказы, аформленыя як афіцыйным, так і неафіцыйным правапісам. Пра магчымасць адказу на абодвух мы пісалі тут: https://vk.com/adkazy?_smt=groups_list%3A1&w=wall-71024062_3517
Мы ўсведамляем і ніколі не хавалі, што неафіцыйны правапіс не выпадае выкарыстоўваць у школьнай практыцы, справаводстве ў дзяржаўных установах і да т. п. Па вашым жаданні мы можам растлумачыць, як пішуцца тыя ці іншыя словы і іх формы менавіта ў адпаведнасці з прынятым сёння на афіцыйным узроўні правапісам.

Хочам таксама дадаць, што некаторыя прыведзеныя вамі формы пішуцца аднолькава ў абодвух правапісах і звычайныя для беларускай мовы: з дапамогаю (побач з «з дапамогай»), параўнайма (значыць 'давайце параўнаем' і ўтворана гэтаксама, як, напрыклад, слова «кіньма» ў вершы Янкі Купалы «Любімось, мае суседзі!»), гэтае (побач з «гэтай»). Ёсць у беларускай мове і слова «гаварэнне», яно зафіксавана ва ўсіх асноўных слоўніках (параўнайце руск. говорение). Не з'яўляецца сучасным прапанаваны вамі варыянт «па стылю». Сёння правільна «па стылі» або так, як у нашым адказе.

Абуралася [id57059513|Inna Smolskaya].
==================================
Прывітанне!
1. Падкажыце, калі ласка, якое правіла дзейнічае ў слове «пясчаны» (спалучэнне сч)?
2. Як правільна напісаць «загадзя дзякуй», «загадзя прабачце» і г. д.?
Ананімна.

***

Вітаем!

1. Напісанне прыведзенага вамі спалучэння агаворваецца ў наступным пункце правілаў: 

§ 13. Некаторыя cпалучэнні зычных

...

2. Спалучэнні зычных ск, ст, c’ц’ на канцы кораня слова могуць чаргавацца з шч, што і перадаецца на пісьме: воск — вашчыць, густы — гушчар, хрысціць — хрышчоны. Калі каранёвае с стаіць побач з суфіксальным к, якое можа чаргавацца з ч, то спалучэнне гукаў [с] і [ч] (у вымаўленні — [шч]) перадаецца як сч. Напісанне сч захоўваецца і ва ўсіх вытворных словах: пясчынка, пясчанік, супясчаны, супясчанік, брусчатка.

2. Загадзя дзякуй (дзякую), загадзя прашу прабачэння (перапрашаю).
==================================
Масавы беларускамоўны майстар-класс "Майстэрства выступлення" зноў сабраў больш за 1000 удзельнікаў з усёй Беларусі! 

Мерапрыемства адбылося ў межах рэспубліканскага сацыяльна-адукацыйнага праекта [club172802628|velcom YOUTH]. Ён ладзіцца пры падтрымцы Міністэрства адукацыі і арганізатараў канферэнцый TEDxMinsk.​

Перад удзельнікамі выступілі трэнер публічных выступаў EPAM Systems Алена Глекава, кіраўніца Сямейнага інклюзіў-тэатра "і" Ірына Кісялёва, удзельнікі гурта NAVIBAND, а таксама спікінг-коўч TEDxMinsk, кіраўнік школы прамоўніцкага майстэрства Дзмітрый Смірноў. 

Наперадзе яшчэ адзін майстар-клас для ўсіх жадаючых! Сачыце за праектам на velcom-youth.by. #velcomYOUTH
==================================
Цікавы і патрэбны артыкул пра ўтварэнне імёнаў па бацьку ў беларускай мове. Спампоўвайце, чытайце і пашырайце!)
==================================
Помнік Максіму Багдановічу, Яраслаўль
==================================
Прывітанне! Ці маглі б вы растлумачыць, як правільна пазначаць і пісаць колькасць людзей адносна іх полу! Кшталту у дваіх, у дзвух і да т. п?? Дзякуй.

***

Вітаем!

Калі мы гаворым пра асоб мужчынскага полу, то ўжываем слова «ўдвух». Пра жанчын скажам «удзвюх». Калі ж гаворка пра мужчыну і жанчыну разам, то выкарыстоўваецца прыслоўе «ўдваіх».

Звяртаем увагу, што прыслоўя «ўдзвух» не існуе.

Пытаўся [id186513758|Дмитрий Макаренко].
==================================
Вітаю! 
 
Натрапіў у клясыка, у Янкі Купалы, на слова «загосьце» ў наступным кантэксьце: 
 
«Грамадзянская згода, супольнасьць загосьце, 
Аж усцешацца прадзедаў цені і косьці, 
Слоў унука ня зглушыць ніякі прымус, 
Што ён роднай зямлі верны сын, беларус». 
 
Падкажыце, калі ласка, які сэнс мае дадзенае слова? 
 
Ананімна 
 
*** 
 
Вітаем!

Гэта слова — форма дзеяслова «загасціць» (гл. прымацаваную выяву са «Слоўніка мовы Янкі Купалы»). Купала ўжываў яе побач з формай «загосціць», бо ў тыя часы яшчэ не склаліся сучасныя літаратурныя нормы спражэння дзеясловаў. У класікаў можна сустрэць розныя народныя варыянты формаў аднаго і таго ж слова. Сам Купала, напрыклад, у паэме «Курган» ужывае варыянты «галосе» (галосіць), «выходзе» (выходзіць).
==================================
Прывітанне)
Падкажыце, калі ласка, як правільна ставіць націск у слове «пахмурны»?
Ананімна.

***

Вітаем!

Націск у гэтым слове прыпадае на гук «у»: пахму́рны.

http://slounik.org/search?dict=sbm&search=%D0%9F%D0%B0%D1%85%D0%BC%D1%83%D1%80%D0%BD%D1%8B&x=29&y=15
==================================
Добрага дня. 

Шмат дзе сустракаю варыянт напісання «аўдыя». Апошняя рэформа перавяла аўдыё на аўдыя? Не магу знайсці нешта. Дык і радыё тады будзе радыя, калі так.
Дзякуй.

***

Вітаем!

Так, раней у афіцыйным правапісе пісалася, напрыклад аўдыёвізуальны. Але пасля выхаду новых правілаў частка аўдыя- пішацца нязменна з літарай «я» (такое напісанне зафіксавана ў § 34, п. 1).

З часткамі радые- (радыя-) і радыё- сітуацыя крыху іншая. Яны розняцца значэннем. Вось пункт правілаў, дзе гэта апісана:

► § 2. Літары о, ё

...

3. Літара ё пішацца ў складаных словах з першай часткай радыё-: радыёстанцыя, радыёграма, радыёантэна. 
 
Калі першая частка складанага слова ўтворана ад назвы хімічнага элемента радый, то пішацца літара е, якая з’яўляецца злучальнай галоснай: радыебіяло'гія, радыеакты'ўнасць, радыеметры'чны, радыеізато'п і інш. У першым складзе перад націскам у гэтым выпадку пішацца я: радыяме'трыя, радыяхі'мія, радыяло'гія, радыягра'фія.

Пытаўся [id90294174|Максім Крапiўка].
==================================
Рагойша В. Тэорыя літаратуры ў тэрмінах. Мн.: Беларуская энцыклапедыя 2001 -384 с. Пер
==================================
"}}],"post_source":{"type":"vk"}}],"post_source":{"type":"vk"},"comments":{"count":0,"can_post":1,"groups_can_post":true},"likes":{"count":11,"user_likes":0,"can_like":1,"can_publish":1},"reposts":{"count":0,"user_reposted":0},"views":{"count":494},"donut":{"is_donut":false},"short_text_rate":0.800000},{"id":9094,"from_id":-71024062,"owner_id":-71024062,"date":1543932460,"marked_as_ads":0,"post_type":"post
==================================
Добры вечар! Падкажыце, калі ласка, як правільна напісаць прозвішча Чарнуха Уладзіслаў у Д. скл.?

***

Вітаем!

Чарнуху Уладзіславу.

Пытаўся [id102187629|Максим Давыденко].
==================================
Вучнем 11 класа гiмназii № 2 г. Пiнска створаны «Інстаграм» Якуба Коласа, якi адлюстроўвае «пiнкавiцкi перыяд» жыцця беларускага класiка. Калi вам гэта цiкава — шчыра запрашаем 👉 https://instagram.com/ya_kolas?utm_source=ig_p… 👈 

Будзем удзячныя за падпiску! 🤝
==================================
Original: https://instagram.com/ya_kolas?utm_source=ig_pвЂ¦
==================================
Вітаю! Узнікла адно пытаннечка, буду рад, калі дапаможаце. Вось, напрыклад, маецца мужчына, які працуе ў мадэльным бізнесе, то-бок мадэллю… ці мадэлем? Даць працу прафесійнай мадэлі… ці прафесійнаму мадэлю?

***

Вітаем!

Слова «мадэль» мае ў беларускай мове жаночы род. Таму толькі «мадэллю», «мадэлі».

Пытаўся [id496837590|Nevan Hughes].
==================================
Добры дзень! Слухалі з малым казку, і там слова такое цікавае гучала: «звоўчыўся». Сабака ў вадзе намачыўся, укачаўся ў пяску і пытаецца: «Ці звоўчыўся я?» Кот адказвае: «не». А потым, калі сабака атрымаў капытом ад каня, кот кажа: «Вось цяпер звоўчыўся!» 
Растлумачце, калі ласка, сэнс гэтага слова. Загадзя дзякуй.

***

Вітаем!

У прыведзеным вамі выпадку слова «звоўчыцца» мае значэнне 'стаць падобным да ваўка'.

Слова «воўчыцца» разглядаецца ў наступнай рабоце (стар. 121):

http://dspace.mspu.by/bitstream/123456789/384/1/Солохаў%2C%20А.%20В.%20Суфіксальна-постфіксальны%20спосаб.pdf

Адзначым, аднак, што, улічваючы наяўнасць дзеяслова «звоўчыцца» ў народнай казцы (на якую і спасылаецца Ніл Гілевіч у сваім вершы «Парада маладым чытачам»), відаць, не зусім правільна разглядаць слова «воўчыцца» ў творы паэта як «індывідуальна-аўтарскі суфіксальна-постфіксальны дзеяслоў».
 
Пытаўся [id3447783|Рыгор Русецкі].
==================================
Больш за 1000 старшакласнікаў прынялі ўдзел у самым вялікім інтэрактыўным майстар-класе ў Беларусі!

Мерапрыемства «Майстэрства прэзентацыі» сабрала больш за 230 гледачоў у самай вялікай зале кінатэатра velcom cinema, яшчэ больш за 800 школьнікаў па ўсёй краіне глядзелі прамую трансляцыю.

Майстар-клас адбыўся ў межах рэспубліканскага сацыяльна-адукацыйнага праекта [club172802628|velcom YOUTH]. Ён праводзіцца для вучняў 10-х і 11-х класаў адукацыйных устаноў кампаніяй velcom пры падтрымцы Міністэрства адукацыі Рэспублікі Беларусь і арганізатараў канферэнцый TEDxMinsk.​

Наперадзе яшчэ два майстар-класы для ўсіх ахвотных! Сачыце за праектам на velcom-youth.by. #velcomYOUTH
==================================
Якая анатамічная структура ў чалавечым целе можа называцца па-беларуску «капшук»?

***

Вітаем!

Гэта адзін з варыянтаў, якія прапаноўваюць для называння мачавога пухіра. Прыняты на сёння ў анатамічнай тэрміналогіі варыянт — мачавы пухір.

Пытаўся [id98674558|Вадзім Талочка].
==================================
Вітаю Вас!
Узніклі вось такія пытанні:
1) Падкажыце, калі ласка, правільны беларускі адпаведнік словам «изъять, изъято, изъятие». Вось прыклад: «изъятие денег из кассы перед закрытием смены».
2) І ці правільна ўжыць дзеяслоў «прыняць» у наступным выпадку «убрать товар с полки», ці параіце іншы?
Загадзя дзякую!

***

ВІтаем!

1. «Вы́няць», «вынята», «выманне». У юрыдычнай тэрміналогіі ўжываюцца таксама варыянты «адабраць», «адабрана», «адабранне», напрыклад: адабранне дзікіх жывёл з асяроддзя іх жыхарства, адабранне дакументаў.

2. Так, дзеяслоў «прыняць» можа ўжывацца ў такім значэнні (https://www.skarnik.by/tsbm/66070, першае значэнне). Можна таксама сказаць/напісаць «прыбраць тавар з паліцы».

Пытаўся [id238682637|Вадзім Мохаў].
==================================
Щчасьця вам на доўгія гады, добрыя людзі з дапамогі, і шмат піва! Што, ў прынцыпе, адно і тое. 
 Па-руску: ВЫЖИВАТЬ - ВЫЖИВАЛЬЩИК. 
 Па-беларуску: ВЫЖЫВАЦЬ - (?)

***

Вітаем!

На сёння самым «звычайным», калі можна так сказаць, варыянтам было б слова «выжывальнік». Аднак нельга катэгарычна адкінуць магчымасць ужывання і іншых назоўнікаў, напрыклад: выжываннік, выжывальшчык (з негатыўным адценнем).

Пытанне ад [id420604153|Пытаньне-З Кошыка].
==================================
Добры дзень, паважаныя:) 
Падкажыце: звыкацца да чагосьці ці з чымсьці? І дзе наогул можна паглядзець правілы ўжывання тых ці іншых прыназоўнікаў?

Дзякуй за вашу працу!

***

Вітаем!

Звыкнуцца (звыкацца) з кім-, чым-небудзь.

Многія дзеясловы падаюцца з прыназоўнікамі ў тлумачальным слоўніку. Напрыклад, у артыкуле «звыкнуцца» (чырвоным колерам у версіі на сайце skarnik.by) пазначана, што гэты дзеяслоў ужываецца з прыназоўнікам «з» або без дапаўнення:

https://www.skarnik.by/tsbm/27258

Як мы ўжо пісалі, кіраванне беларускіх слоў можна таксама глядзець у даведніку «Кіраванне ў беларускай і рускай мовах» (гл. прымацаваны файл). Адзначым, што некаторыя даныя гэтага даведніка ўстарэлі.

Тэме кіравання ў беларускай мове прысвечаны таксама гэты наш адказ:

https://vk.com/adkazy?w=wall-71024062_7253

Пыталася [id157091045|Аляксандра Піліповіч-Сушчыц].
==================================
Прывітанне)
Ці правільна напісаны наступны сказ?
«Такая праблема як інтэрнэт-залежнасць знаёма ўсім».
Ананімна

***

Вітаем!

Словы «як інтэрнэт-залежнасць» трэба выдзеліць коскамі:

«Такая праблема, як інтэрнэт-залежнасць, знаёма ўсім».
==================================
Шыкоўныя абнаўленні на сайце Philology.BY!

Налятайма!)

https://philology.by/texts
==================================
Добрага дня. Задумаўся я вечарочкам, ці правільна называюць каву распушчальнай.
Пашукаўшы па слоўніках, такога прыметніка не знайшоў.
Тлумачальны слоўнік дае варыянты ўжывання дзеяслова распусціць, як размоўнае, на прыкладзе: 

Прымусіць разысціся ў якой-небудзь вадкасці. Распусціць фарбу ў вадзе.

Ці зрабіць вадкім або напаўвадкім, растапіць. Распусціць масла.

Першае тлумачэнне трохі падыходзіць пад каву, але менавіта слова распушчальны не зафіксавана ў слоўніках.

Нават бліжэйшы дзеепрыметнік распушчаны ўжо і блізка не тлумачыцца як нешта звязанае з растварэннем.
Дык ці можна ўжываць гэта слова афіцыйна, не як размоўнае, або гэта проста нейкі наватвор і лепей выкарыстоўваць растваральная кава?

Дзякую.

***

Вітаем!

Сапраўды, большасць сучасных слоўнікаў не фіксуе прыметніка «распушчальны». Але ён усё ж ёсць (і нават разам са словам «кава») у «Руска-беларускім слоўніку»:

https://www.skarnik.by/rusbel/80416

Такое ўжыванне прыметніка «распушчальны» стасуецца з шостым значэннем дзеяслова «распусціць», прыведзеным вамі ('прымусіць разысціся ў якой-небудзь вадкасці').

Магчыма, гэтае слова пачалі больш актыўна ўжываць у 80–90-я гады мінулага стагоддзя. Але яго выкарыстанне ў такім значэнні апраўдана зафіксаванасцю аднакарэнных слоў у класічных беларускіх слоўніках 1920-х гадоў. Параўнайце, напрыклад, артыкулы з «Расійска-беларускага слоўніка» С. Некрашэвіча 
і М. Байкова:

► нерастворимый (в воде) — нераспушчальны

► растворимый, ряемый — распуска́льны

Пытаўся [id90294174|Максім Крапiўка].
==================================
Добры вечар) Ці ўжываецца ў беларускай мове слова чай? Або толькі гарбата? 
Дзякуй за адказ)

***

Вітаем!

Так, вядома, слова «чай» ёсць у беларускай мове. 

Вось прыклады яго ўжывання класікамі:

► Айцец Кірыл адмовіўся застацца выпіць чаю на дарогу, бо дзень кароткі, дарога паганая (Якуб Колас. «У палескай глушы»).

► Горка жыць на свеце! Папрашу я, адно, чаю, — з'явілася ў яго думка, — ды так папрашу, нібы я цяпер гэта піў не піва, а чай такі густы (Кузьма Чорны. «Не пі густога чаю»).

► Зноў папілі чаю са сподачкаў і сталі збірацца (Іван Мележ. «Завеі, снежань»). 

На пытанне пра гэта слова мы ўжо адказвалі тут (пункт 4): https://vk.com/adkazy?w=wall-71024062_865

Пыталася [id293573574|Марина Коваленко].
==================================
Як правільна па-беларуску сказаць: «стулья, стульев»?

***

Вітаем!

Крэслы, крэсел (-слаў).

Пытаўся [id12996983|Павел Дзедуль].
==================================
Дабрыдзень. Узнікла пытанне. Як больш карэктна будзе па-беларуску «download»? «Сцягнуць» ці «спампаваць»? Якому варыянту аддаць перавагу й на якой падставе? А можа ёсць іншыя слушныя пасавальныя варыянты? Загадзя дзякую.

***

Вітаем!

На пытанне пра гэта слова мы адказвалі тут:

https://vk.com/adkazy?w=wall-71024062_3369

Пытаўся [id5188249|Уладзімір Дрындрожык].
==================================
Вітаю, падкажыце, як дакладней перакласці на беларускую мову словы «картографер» і «lectern».

***

Вітаем!

Калі «картографер» паходзіць ад англійскага «cartographer» (тэрмін камп'ютарных шматкарыстальніцкіх гульняў і інш.), то гэтае слова можна перакласці як «картограф».

Слова «lectern» можа перакладацца як «аналой» або як «кафедра».

Пытаўся [id293120870|Antoni Zacharaú].
==================================
Добры дзень! Адкажыце, калі ласка, як правільна пісаць «несвоечасовы» або «нясвоечасова». Здаецца, у гэтым слове два націскі, таму трэба пісаць прыстаўку «ня» — у першым складзе перад націскам. Але слоўнік Кандрата Крапівы дае варыянт з не, у некаторых падручніках таксама пішацца гэта слова праз не. Дзякуй!

***

Вітаем!

Правільны варыянт — нясвоечасова (нясвоечасовы).

Вы маеце рацыю: у гэтым слове два націскі і «не» перад пабочным націскам пераходзіць у «ня». Выключэнні з правілаў — словы «нечленараздзельны» і «нячыстакроўны». Падрабязней пра гэта правіла з прыкладамі глядзіце ў прымацаванай выяве з «Даведніка па літаратурнай праўцы» Пятра Жаўняровіча.

Некаторыя слоўнікі, на жаль, даюць памылковыя варыянты. У гэтай сітуацыі трэба арыентавацца на асноўны арфаграфічны даведнік — «Слоўнік беларускай мовы» (2012), у якім знаходзім прыслоўе «нясвоечасова» і прыметнік «нясвоечасовы», і на вышэйпамянёны «Даведнік па літаратурнай праўцы».

Пыталася [id3653152|Оксана Василевская].
==================================
Сёння дзень нараджэння Вацла́ва Ластоўскага, беларускага гісторыка, мовазнаўца, пісьменніка, публіцыста, літаратуразнаўца, выдаўца, грамадска-палітычнага дзеяча.

У гісторыі беларускай мовы ён застаўся як выдавец помнікаў беларускага пісьменства (напрыклад, у часопісе «Крывіч» выйшаў «Першы крыўскі (беларускі) слоўнік Лаўрына Кукеля (Зызанія)»), удзельнік Акадэмічнай 
канферэнцыі па рэформе беларускага правапісу i азбукі (1926) ну і, вядома ж, як аўтар «Падручнага расійска-крыўскага (беларускага) слоўніка». І хоць слоўнік Ластоўскага, як гаворыцца ў энцыклапедыі «Беларуская мова», «мае выразны індывідуальна-творчы характар i не прэтэндуе на нарматыўнасць», гэта цікавая крыніца для вывучэння. Тым больш што пэўныя артыкулы ў ім ілюструюцца прыкладамі з народнай мовы.

Асобныя творы Вацлава Ластоўскага можна спампаваць тут: http://knihi.com/Vaclau_Lastouski/
==================================
Вітаю) Падкажыце пераклад «залог успеха», калі ласка. 
Як заўсёды, шчыры дзякуй!

***

Вітаем!

Залог поспеху.

Пыталася [id157091045|Аляксандра Піліповіч-Сушчыц].
==================================
Вітаю!

Які пераклад мае слова «непатольны»?

Сустрэў яго у дадзеным кантэксце:

«Каханне не памірае. Яно вечна застаецца ў грудзях... безнадзейным болем і непатольнай пяшчотай» (У. Караткевіч).

Ананімна.

***

Вітаем!

Уладзімір Караткевіч ужываў гэтае слова як сінонім прыметніка «няўтольны» (https://www.skarnik.by/tsbm/45680). Перакласці яго можна як «неутолимый».
==================================
Вiтаю!
Як правiльна запiсаць па-беларуску слова «чуньо» (з нацiскам на першы склад)? Так называлася страва, якую гатавалi iндзейцы з высушанай бульбы. 
Дзякуй.

***

Вітаем!

Чунья.

Прымацаваная выява — з выдання «Пішам па-беларуску: даведнік па арфаграфіі і пунктуацыі з каментарыямі» (Мінск: Аверсэв, 2010).

Пыталася [id145000856|Александра Малиновская].
==================================
Спадарства! Што дакладна азначаюць гэтыя словы з казкі “Палешукі і палевікі” (з Сержпутоўскага)? 
"Знайшліса ўдалыя хлопцы, сабралі сабе шайку добрых малайцоў да й пачалі перэсціць да месіць тых паноў. Бачаць тые, што гэто не ПЕРЭЛІЎКІ да й пусціліса наўцекача… 
… Аступілі бабы жыдоў, цягнуць з хаты да з клеці ўселякае дабро да беруць сабе голкі, каснікі, ЖУКОВІНЫ, ЧЭРВЕЦ да рознае зелье".

***

Вітаем!

Слова «непярэліўкі» мае значэнне 'кепскія справы', 'нявыкрутка' (https://www.skarnik.by/tsbm/44555).

«Жуковіна» — персцень (http://slounik.org/search?dict=bn&search=%D0%B6%D1%83%D0%BA%D0%BE%D0%B2%D1%96%D0%BD%D0%B0&x=0&y=0).

«Чэрвец» — чырвоная фарба (http://slounik.org/search?dict=bn&search=%D1%87%D1%8D%D1%80%D0%B2%D0%B5%D1%86&x=36&y=5).

Пытаўся [id180137156|Алексей Бруй].
==================================
Добры дзень.

Падкажыце, калі ласка, як дакладна перакласці «порождающий полином» для тэхнічнай літаратуры (курсавы праект).

Загадзя дзякуй.

***

Вітаем!

Спараджальны паліном.

Пытаўся [id413986020|Антось Буцько].
==================================
Прымаўкі ў малюнках Аляксандра Канашонкі

У 2017 годзе для праекту "Прымаўкі на гаджэтах" Аляксандар Канашонак зрабіў ілюстрацыі да вядомых беларускіх прымавак 👇

https://vk.com/album-2296638_257071371
==================================
Хто дбае, той і мае.
==================================
Сёння дзень нараджэння Якуба Коласа (Канстанціна Міхайлавіча Міцкевіча). 

Пампуйце і чытайце творы Якуба Коласа на «Беларускай палічцы»: http://knihi.com/Jakub_Kolas/
==================================
Хіт кожнага снежня ўжо 5 гадоў.
==================================
Ура! Кампанія «Будзьма беларусамі!» падрыхтавала цалкам новую версію свайго папулярнага календара «Не маўчы па-беларуску!» на 2019 год.

У продажы з 15 лістапада! Але ўжо праз наш сайт прымаем перадзамовы: https://symbal.by/t/427-kalandar-budzma/

Замаўляйце зараз, каб дакладна атрымаць каляндар і першымі!
==================================
Кампанія «Будзьма беларусамі!» падрыхтавала цалкам новую версію свайго папулярнага календара «Не маўчы па-беларуску!» на 2019 год: https://symbal.by/products/aksiesuary/kaliandar/
==================================
Дзень добры!

Падкажыце, калі ласка, ці пераходзіць [у] у [ў] у слове «унісекс» пасля галоснай?

Дзякуй :)

***

Вітаем!

Так, пераходзіць.

Пытаўся [id73977827|Яўген Пармон].
==================================
Не ведаеце, як напісаць імя пэўнага гістарычнага дзеяча? Шукаеце беларускамоўную карту Францыі? А можа, вас цікавяць беларускія назвы знакаў задыяка? Інфармацыю па ўсіх гэтых пытаннях можна знайсці ў «Беларускай энцыклапедыі».

Над выданнем працавалі не проста адказныя людзі, якія маглі праводзіць за работай па пятнаццаць гадзін у дзень, — многія з іх прыроджаныя носьбіты беларускай мовы, што перанялі яе ад сваіх бацькоў. Адзіны момант, які трэба ўлічваць, — змена парвапісу, з прычыны чаго напісанне пэўных слоў трэба прыводзіць да сучасных правілаў. Аднак гэта не змяншае значнасці і аўтарытэтнасці «Беларускай энцыклапедыі», якая складаецца ажно з 19 кніг (18-ы том выйшаў у дзвюх кнігах).

Таму пампуйце «Беларускую энцыклапедыю», карыстайцеся ёй штодня і прапагандуйце сярод сваіх сяброў і знаёмых!

http://knihi.com/none/Bielaruskaja_encyklapiedyja_djvu.zip.html
==================================
Прывiтанне.
Падкажыце, калi ласка, цi можа ўвогуле ўжывацца слова «актыўней»? Цi правiльна будзе казаць «больш актыўна»? Загадзя дзякую.

***

Вітаем!

Так, форма «актыўней» можа ўжывацца. Яна ёсць у «Граматычным слоўніку прыметніка, займенніка, лічэбніка, прыслоўя» (http://slounik.org/search?dict=prym2013&search=%D0%90%D0%BA%D1%82%D1%8B%D1%9E%D0%BD%D0%B5%D0%B9&x=38&y=3), згадваецца як прыклад у «Беларускай граматыцы» (гл. першыя дзве прымацаваныя выявы).

У падручніку «Стылістыка беларускай мовы» Міхаіла Цікоцкага пра простыя і складаныя формы вышэйшай ступені параўнання прыметнікаў гаворыцца, што формы са словамі «больш», «менш» у большай ступені характэрныя для кніжнага стылю (гл. трэцюю выяву). Тое самае можна сказаць і пра формы прыслоўяў тыпу «больш актыўна».

Пытаўся [id141874446|Антон Вакульчик].
==================================
Прывітанне, шаноўныя спадары!
Ці ёсць у сеціве добры фразеалагічны слоўнік?
Ананімна, калі ласка.

***

Вітаем!

Так. У сеціве ёсць двухтомны «Слоўнік фразеалагізмаў» Івана Лепешава. На цяперашні момант гэта самы поўны даведнік па фразеалогіі беларускай літаратурнай мовы. У ім да выразаў даюцца тлумачэнні, прыводзяцца сінанімічныя фразеалагізмы і прыклады ўжывання з літаратуры. Раім усім гэтае выданне. 

Спампаваць яго можна тут:

http://knihi.com/none/Slounik_fraziealahizmau_djvu.zip.html

або тут:

► том 1 — https://www.twirpx.com/file/1492639/
► том 2 — https://www.twirpx.com/file/949465/
==================================
Праграміст Іван Клімчук зрабіў сайт, дзе можна праверыць, як правільна пісаць па-беларуску, калі пад рукой няма падручніка. 
На сайце pravilna.by сабраны правілы арфаграфіі і пунктуацыі, якія зручна падзелены па главах.
==================================
Выдатная навіна!

На сайце slounik.org з'явіліся электронныя версіі другіх выданняў граматычных слоўнікаў дзеяслова і назоўніка, а таксама «Граматычнага слоўніка прыметніка, займенніка, лічэбніка, прыслоўя». Выданні 2013 года — гэта найноўшыя версіі названых даведнікаў, таму slounik.org стаў цяпер яшчэ больш карысны для ўсіх, хто хоча размаўляць і пісаць на правільнай беларускай мове.

Важна таксама, што старыя выданні не зніклі з сайта, таму мы можам даведацца, што змянілася ў новых версіях, а што засталося так, як было раней.

Спасылкі на слоўнікі:

ГСД-2013 — http://slounik.org/dzsl2013 
ГСН-2013 — http://slounik.org/nazounik2013
ГСПЗЛП-2013 — http://slounik.org/prym2013
==================================
Вітаю.
«Сярэдневякоўе» ці «сярэднявечча» — які з варыянтаў больш слушны? Падаецца, «сярэднявечча», але паўсямесна сустракаюся з «сярэдневякоўем». Дык вось хацелася б ведаць.
Дзякуй!

***

Вітаем!

Паводле слоўнікаў, абодва варыянты дапушчальныя. Але, улічваючы сучасную практыку і тое, што ў дарэформенным «Расійска-беларускім слоўніку» 
С. Некрашэвіча і М. Байкова быў толькі назоўнік «сярэднявечча», мы раім аддаваць перавагу гэтаму слову.

Пытаўся [id22732175|Мікалай Асмалоўскі].
==================================
Вітаю!
Як правільна перакласці «соблюдайте скоростной режим»?
Дзякуй!

***

Вітаем!

Выконвайце скорасны рэжым.

Пытаўся [id8383378|Winter Forest].
==================================
Выйшаў другі том энцыклапедыі «Янка Купала».

http://www.dompressy.by/2018/09/26/vyjsha%D1%9E-u-svet-drugi-tom-encyklapedyi-yanka-kupala/
==================================
Вітаю! 
Як будзе «rim job» беларускай? А «hand job»? Патрэбна для новага беларускамоўнага фільма з сакавітымі дыялёгамі, перад якімі занурыцца агучка Ганны і Лявона Вольскіх з «Pulp Fiction». 
Дзякуй! ([id508311713|Erzac Substytut]).

Помогите: переведите маты с беларуского на русский ([id194755439|Роман Суянин]).

***

Часам нам задаюць пытанні, падобныя да прыведзеных вышэй. Зазначым, што, паколькі ў нашай суполцы ёсць падпісчыкі зусім розных узростаў, мы не адказваем на гэтыя пытанні так, як на астатнія. Раім запытальнікам звяртацца з імі ў суполку [club5060394|Сапраўдная Беларуская Лаянка] або ў іншыя месцы.
==================================
Добры дзень, падкажыце ці ёсць добры слоўнік тарашкевіцы ці анлайн-перакладчык.

***

Вітаем!

На сайце slounik.org ёсць слоўнік (http://slounik.org/bkp2005/), складзены на аснове прыкладаў, змешчаных у выданні «Беларускі клясычны правапіс» (2005). Але ён мае толькі 5123 артыкулы, таму назваць яго поўным нельга.

Анлайн-перакладчыка класічным правапісам няма. Тут яшчэ хацелася б дадаць, што карыстацца анлайн-перакладчыкамі ўвогуле даволі небяспечна. Лепш проста шукаць варыянты на slounik.org і skarnik.by, ну і, вядома ж, з дапамогай папяровых слоўнікаў.

Пытаўся [id293120870|Antoni Zacharaú].
==================================
Вiтаю! Дапамажыце, калi ласка, з перакладам словазлучэньня «на рубеже веков».
Дзякуй

***

Вітаем!

На мяжы (рубяжы) стагоддзяў.

Пыталася [id157091045|Аляксандра Піліповіч-Сушчыц].
==================================
Добры дзень! Падкажыце, як будзе «насекомые»?

***

Вітаем!

Насякомыя. Глядзіце, напрыклад, артыкул з «Энцыклапедыі прыроды Беларусі».

Пыталася [id94460031|Іра Князева].
==================================
Арыгінал узяты з суполкі Slounik.org у «Фэйсбуку».

https://www.facebook.com/notes/slounikorg/рэабілітуем-малыша/2129256267341700/
==================================
Вітаю!
Усім хто цікавіцца футболам і літаратурай, прэзентую свой пераклад кнігі з нямецкай на беларускую пра жыццё і выбар, пра футбол і яго прыхільнікаў, пра сяброў і сям’ю:
http://www.knihi.by/knihi/vinkler-filip-hool
Жадаю прыемнага чытання і спадзяюся, што кніга Вам спадабаецца!
==================================
Вітаю! Як па-беларуску будзе выраз "путь к мужчине лежит через желудок"?

***

Вітаем!

Відаць, у вашым прыкладзе прапушчана слова «сердце». Звычайна гэтае выслоўе ўжываецца ў такой форме:

► шлях (дарога) да сэрца мужчыны ляжыць праз яго страўнік.

Пытаўся [id452812651|Уладзіслаў Тарановіч].
==================================
Кіно па-беларуску на легальным анлайн-кінатэатры? Штомесяц папулярныя кінанавінкі? Доступ з любога кутка краіны ў зручны момант?! 
 
Давайце зробім гэта рэальнасцю! 
 
Падрабязнасці ў новым краўдфандынгавым праекце Gavarun_by на платформе «Талака». Заклікаем паўдзельнічаць у ім і падтрымаць інфармацыйна! 
https://www.talaka.org/projects/3042/overview!
==================================
Вiтаю! Падкажыце якія-небудзь крыніцы, дзе можна паглядзець правільнасць націску таго або іншага беларускага слова, калі ласка.

***

Вітаем!

Націск у словах сучаснай беларускай мовы лепш за ўсё спраўджваць паводле «Слоўніка беларускай мовы» (2012, http://slounik.org/sbm/). 

Калі вам трэба даведацца больш дакладна пра націск у пэўнай форме слова (не пачатковай), то акрамя названага можна выкарыстоўваць граматычныя слоўнікі на тым самым сайце. Гэта:

► «Граматычны слоўнік дзеяслова» (2007, http://slounik.org/dzsl/);
► «Граматычны слоўнік назоўніка» (2008, http://slounik.org/nazounik/);
► «Граматычны слоўнік прыметніка, займенніка, лічэбніка, прыслоўя» (2009, http://slounik.org/prym/).

Трэба адзначыць, што граматычныя слоўнікі на slounik.org у пэўнай ступені састарэлі, бо ўжо выйшлі іх другія выданні (у паперы), таму пры магчымасці лепш карыстацца імі. Тым не менш, што датычыцца націску, у большасці выпадкаў і ў старых версіях пададзены правільныя варыянты.

Пытаўся [id31152600|Егор Белорусов].
==================================
Вiтаю! Дапамажыце, калi ласка, перакласцi на беларускую мову выраз " I surrender" з англiйскай. Дзякую.

***

Вітаем!

Я здаюся.

Пыталася [id457104888|Alesya Pilimon].
==================================
Пабачыла свет цікавае выданне.

http://zviazda.by/ru/korni-nashih-familiy-karani-nashyh-prozvishchau
==================================
Добры дзень! Падкажыце, калі ласка, як лепш за ўсё перакласці «застрять в лифте»?

***

Вітаем!

Захраснуць у ліфце.

Пытаўся [id73977827|Яўген Пармон].
==================================
Ці ёсць у сеціве слоўнік беларускай камп'ютарнай тэрміналогіі?

Ці мо ё слоўнік тэрміналогіі для гульняў?

***

Вітаем!

Асноўны слоўнік камп'ютарнай тэрміналогіі, якім мы раім карыстацца, — гэта «Тлумачальны руска-англа-беларускі слоўнік па інфарматыцы» пад рэдакцыяй Міхаіла Бузы. Прымацоўваем яго да адказу.

На жаль, слоўніка тэрміналогіі камп'ютарных гульняў пакуль што няма.

Пытаўся [id184696239|Уладзіслаў Ліцьвін].
==================================
Мае вітанні.

Дапамажыце разабрацца, як скланяюцца жаночыя імёны (на мяккую, цвёрдую аснову).
Накшталт імёнаў Яна, Оля, Каця.
Асабліва такія выпадкі: даць Ян(і, е), даць Ол(і, е), даць Кац(і, е) і да т. п..

Шчыры дзякуй.

***

Вітаем!

Імёны скланяюцца гэтаксама, як і адпаведныя звычайныя назоўнікі. Жаночыя імёны з асновай на цвёрды зычны маюць у давальным склоне канчатак -е: Яна — (каму?) Яне (як даліна — даліне); з асновай на мяккі — канчатак -і: Каця — (каму?) Каці (як свацця — свацці).

Пытаўся [id413986020|Антось Буцько].
==================================
Вітаю. Як правільна казаць: «маладзёжны» ці «моладзевы»? 
Калісьці выкладчыца ва ўніверсітэце пераканаўча даказвала, што ў гэтым выпадку трэба ўжываць суфікс «ёжн». Аднак большасць арганізацый і СМІ выкарыстоўваюць слова «моладзевы». 
Як правільна і ці ёсць тут нейкае навуковае абгрунтаванне?

***

Вітаем!

Калі гаварыць пра дапушчальнасць у літаратурнай мове, то сёння можна ўжываць абодва варыянты, бо яны зафіксаваны нарматыўнымі слоўнікамі.

Аднак паміж імі ёсць, так бы мовіць, істотная гістарычная розніца. Рэч у тым, што прыметнік «моладзевы» ўвёў у беларускую мову ў 2-й палове 1980-х гадоў Вінцук Вячорка (паводле яго ўласнага сцверджання тут: https://by-mova.livejournal.com/888473.html?thread=10650777#t10650777). Прыметнік «маладзёжны» — хоць, паводле этымалагічнага слоўніка, ён і абавязаны сваім з'яўленнем рускай мове — ужываўся і раней.

Такім чынам, мы раім разглядаць як асноўнае літаратурнае слова прыметнік «маладзёжны», а «моладзевы» — як дапушчальны варыянт.

Асобна хацелася б адзначыць, што велізарнай недарэчнасцю будзе мяняць «маладзёжны» на «моладзевы» ва ўласных назвах. Напрыклад, у Мінскім метрапалітэне не існуе станцыі «Моладзевая», ёсць толькі «Маладзёжная».

Пытаўся [id29678029|Аа Аа].
==================================
Нужен ответ.

***

Вітаем!

На жаль, як мы ўжо пісалі, мы не выконваем хатнія заданні.

Пытался [id196045913|Анастасия Кухто].
==================================
Як вызначыць сінтаксічную фунцыю фразеалагізма ў сказе?

***

Вітаем!

Тэма сінтаксічнай функцыі фразеалагізмаў у сказе падрабязна разглядаецца ў кнізе Івана Лепешава «Фразеалогія сучаснай беларускай мовы» (гл. прымацаваны файл, пачынаючы са стар. 150).

Тут можна адзначыць, што калі фразеалагізм заўсёды або найчасцей ужываецца ў адной сінтаксічнай функцыі, то гэта пазначаецца ў слоўніку.

Пыталася [id196045913|Анастасия Кухто].
==================================
Вітаю. Буду ўдзячны за дапамогу.

1. Як правільна «шмат людзей хоча» ці «шмат людзей хочуць»?
2. Як правільна паводле апошніх крытэраў афіц. правапісу — «сэкс» ці «секс»?
3. «Зараз» і «цяпер» — не заўжды зразумела што выбраць па кантэксце.

Дзякую.

***

1. Гэта пытанне досыць падрабязна разгледжана ў «Даведніку па літаратурнай праўцы» Пятра Жаўняровіча (гл. прымацаваныя выявы). Як правіла, ужываецца адзіночны лік («шмат людзей хоча»), але бываюць выпадкі, калі можа выкарыстоўвацца і множны.

2. Секс (http://slounik.org/search?dict=sbm&search=%D1%81%D0%B5%D0%BA%D1%81&x=44&y=9).

3. Гэта сапраўды даволі складанае пытанне. Яго мы абмярковалі не раз. Напрыклад, глядзіце наш адказ тут: https://vk.com/adkazy?w=wall-71024062_8040 

Пытаўся [id5188249|Уладзімір Дрындрожык].
==================================
Крыху са спазненнем, але публікуем віншаванне ад нашага падпісчыка з учарашнім Міжнародным днём перакладчыка. 😊

***

Усіх перакладчыкаў віншую з прафесійным святам!!! Удасканальвайце веды замежных моў і не забывайцеся на сваю родную!!!
==================================
Трошкі інфармацыі ад нашых калег з Аналітычна-лінгвістычнага аддзела [club57714146|МТГ "RэZэрвацыЯ"].
==================================
Гісторыя літары ґ 
 
На працягу некалькіх стагоддзяў фармавання славянская моўная культура на тэрыторыі ВКЛ, а пазней і Рэчы Паспалітай, да пачатку XVI стагоддзя ўжо даволі адрознівалася ад той, якая існавала ў Маскоўскай дзяржаве. Калі жыхары дзяржаў часцяком без праблем разумелі адзін аднаго, то ў пісьмовай форме адрозненні сталі больш відавочныя. У 1556-1561 гг. на тэрыторыі сучаснага Роўненскага раёна Ўкраіны выйшла рукапіснае Перасопніцкае Евангелле. У ім упершыню ўзамен звычайна выкарыстоўванай у лісце камбінацыі “кг” (кгородской, кгрунт) з’явілася адмысловае напісанне запазычанай з візантыйскага курсіву літары гама (Γ, γ). 
 
У друкаваным варыянце знак ґ абавязаны сваім з’яўленнем двум уцекачам з Маскоўскага царства: Івану Фёдараву і Пятру Мсціслаўцу. У далейшым, два друкара перабраліся ў ВКЛ, дзе былі гасцінна сустрэты гетманам Рыгорам Хадкевічам, які ў сваім маёнтку Заблудаве і заснаваў друкарню. Тут Фёдараў і Мсціславец сутыкнуліся з трохі незвычайным для сябе гучаннем і прынцыпам напісання слоў. 
 
Далей шляхі двух выдаўцоў разашліся. Пётр Мсціславец накіраваўся ў Вільню, а Фёдараў, прапрацаваўшы яшчэ некаторы час у Заблудаве, адправіўся ў Львоў. Сустрэча з купецкім сямействам Мамонічаў дазволіла Мсціслаўцу працягнуць выдавецкую дзейнасць. У віленскай друкарні, арганізаванай на грошы купцоў, выйшлі “Евангелле” (1575 год), “Псалтыр” (1576 год) і “Часовник” (паміж 1574 і 1576 гадамі). Там жа ўбачыла свет і друкаваная літара ґ. Цяжка сказаць, ці быў Мсціславец знаёмы з Перасопніцкім Евангеллем або ён выкарыстоўваў ужо вядомыя варыянты напісання гамы, аднак дзякуючы яго кнігам у шрыфтах апынулася і гэта друкаваная літара. 
 
Нельга казаць пра тое, што новаўвядзенне адразу прыжылося. З аднаго боку, у “Граматыцы” Сматрыцкага (1619) літара ґ паказвалася, як запазычаная. Памво Берында ў сваёй кнізе “Лексікон славеноросский альбо имен толкование” таксама выкарыстоўваў гэту літару (1627). Навіна сустракала моцны пратэст, як з боку свецкіх, так і з боку царкоўна адукаваных людзей. Прыхільнікі і супернікі выкарыстання літары іншы раз пераносілі свае довады ў зусім іншую плоскасць. Так праваслаўныя аргументавалі бескарыснасць літары інтрыгамі каталікоў і ўніятаў, а апошнія раз-пораз таксама не жадалі выкарыстоўваць літару, як некананічную. У выніку ў царкоўных тэкстах, як у больш кансерватыўным асяроддзі, літара ґ не прыжылася. У свецкай літаратуры ўжо ў XVIII павеку яе сталі выкарыстоўваць вельмі рэдка. 
 
Перараджэнне літара ґ перажыла ў XIX стагоддзі на тэрыторыі Заходняй Украіны, якая адышла ў выніку падзелаў Рэчы паспалітай да Аўстра-Вугоршчыны. У 1905 году і на тэрыторыі Расійскай імперыі сталі выкарыстоўваць калісьці забытую літару. 
 
У беларускім класічным правапісе яна таксама стала выкарыстоўвацца з першай паловы ХХ стагоддзя. Аднак, становішча літары гэтак жа, як у XVI і XVII стагоддзях у алфавітах апынулася вельмі нестабільным. З вобласці граматыкі і фанетыкі спрэчкі пра актуальнасць літары пераносяцца ў сферу палітыкі і ідэалогіі. 
 
© Паводле Delfi.lt
==================================
Вам не хапае беларускай мовы ў краме? У адукацыі? На вуліцы? У камунікацыі з чыноўнікамі? Што рабіць, калі ў краме кажуць: "Разговарівайце са мной на челавеческом языке", або нехта піша ў сацсетках, што беларуская мова "эта гнілой труп, который нужна закапаць паглубже"? 
 
Тады вам трэба падтрымаць выданне кішэннага дапаможніка "Абаронім мову!" 
https://www.talaka.org/abaronim
==================================
Вітаю спадарства! Падкажыце, калі ласка, якімі правіламі трэ кіравацца ў пытаньнях напісаньня слоў разам, праз злучок і асобна, пішучы клясычным правапісам?
Паўстала такое пытаньне, бо ў БКП 2005 гэтае пытаньне не апісваецца, а ў эміграцыйных выданьнях (Валянціна Пашкевіч «Беларуская мова» ў 2 частках) паўтараюцца правілы граматыкі Тарашкевіча 1918 года і правапісу Антона Лёсіка 1943 года, якія адрозьніваюцца ад сёньняшняга афіцыйнага стандарту.
Дзякуй!

***

Вітаем!

У вашай сітуацыі лагічна было б карыстацца граматыкай Браніслава Тарашкевіча. Гэта павінна забяспечыць пераемнасць з дарэформенным правапісам.

Пытаўся [id379493947|Ян Гацук].
==================================
Добры дзень. Падкажыце, калі ласка, ці магчыма перакласці з рускай "новодел", як навароб? У прыватнасці, калі гаворка пра архітэктуру.
Загадзя дзякуй!

***

Вітаем!

У беларускай мове сёння часцей выкарыстоўваецца слова «навабуд». Відаць, сапраўды гаворачы пра архітэктуру лепш ужываць яго.

Пытаўся [id173948435|Алесь Мінаў].
==================================
У суботу, 22 верасня, на 53-м годзе жыцця памёр старшыня кіравання ФК БАТЭ Анатоль Капскі... Светлая памяць...

Анатоля Капскага лічылі самым дзейсным спартовым мэнэджарам Беларусі. Дый сярод нашых суседзяў складана адшукаць яшчэ адзін спартовы праект, які пры адносна сціплым бюджэце такі доўгі перыяд паказваў бы добрыя, а часам і выбітныя, вынікі.

Капскі працаваў гендырэктарам БАТЭ з чэрвеня 2005 года. У апошнія гады ў яго былі праблемы са здароўем. У жніўні 2017-га Анатоль Капскі пакінуў пасаду гендырэктара ААТ «БАТЭ» (Барысаўскага завода аўтатрактарнага электраабсталявання, кіроўнай кампаніі холдынгу «Аўтакампаненты») і заставаўся старшынёй кіравання футбольнага клуба.
==================================
Наступныя героі праекта «Беларускамоўныя».
📌 [id11751870|Дзянiс Фiлiпенка] - музыка гурта [club2609237|Rahis].
📌 Міра Філіпенка, 8 годзікаў, дачка Дзяніса.

Дзяніс шмат гадоў займаецца беларускамоўнай музыкай, Міра нядаўна пайшла ў школку. Свае гісторыі звязаныя з беларускай мовай нашыя героі распавядуць 26 верасня.

Паслухай дасведчаных і зрабі свой крок да роднай мовы!
26 верасня / Арт Сядзіба / Машэрава, 18 / 19:00
УВАХОД ВОЛЬНЫ!
==================================
Шаноўныя!
Ці можна выкарыстоўваць слова «гатунак» у значэнні 'сорт яблыкаў ці груш'? Напрыклад, «вінёўкі — гатунак груш»?

***

Вітаем!

На падобнае пытанне мы адказвалі тут: https://vk.com/adkazy?w=wall-71024062_6445

Пытаўся [id180137156|Алексей Бруй].
==================================
☺Беларуская чыгунка пачала друкаваць квіткі па-беларуску.

📃Касіры ў Беларускай чыгунцы для друку прыгарадных квіткоў могуць выбіраць адну з трох моў (беларуская, ангельская, расейская). У ангельскай версіі станцыі будуць падпісаныя лацінкай. ПАТРАБУЙЦЕ ў касах беларускамоўны квіток!

Фота Кастусь Шыталь, FB
==================================
Добры дзень.

Падкажыце, калі ласка, як слушна перакласці тэхнічны тэрмін «самоортогональный свёрточный код».

Загадзя дзякуй.

***

Вітаем!

Самаартаганальны згорткавы код.

Пытаўся [id413986020|Антось Буцько].
==================================
Пэўны час таму ў продажы з'явіўся новы вялікі руска-беларускі слоўнік параўнанняў. Ён можа прыдацца тым, хто працуе з мовай або вывучае яе, а таксама будзе цікавы ўсім аматарам роднага слова. Больш інфармацыі пра выданне па спасылцы.
==================================
Новы этап галасавання, прапануюць беларусам выбраць найбольш цікавыя сусветныя кінастужкі, каб потым агучыць іх.
 https://vk.com/vokatv?w=wall-97749693_483

[id6965655|Евгений Устименко]
==================================
Ананімна.
Як правільна пісаць з дапамогай лацінкі?
Загадзя дзякуй!

***

Вітаем!

На падобнае пытанне мы адказвалі тут: https://vk.com/adkazy?w=wall-71024062_773

Таксама тэма лацінкі закраналася ў гэтым адказе: https://vk.com/adkazy?w=wall-71024062_3685
==================================
Добрага дня:) Падкажыце, калі ласка, ці ёсць нейкія правілы па ўжыванні фемінітываў? І ўвогуле, ці ёсць нейкія нормы па іх абавязковым выкарыстанні ў беларускай мове?

***

Вітаем!

Асноўныя заканамернасці ўжывання фемінітываў у сучаснай беларускай літаратурнай мове апісаны ў «Даведніку па літаратурнай праўцы» Пятра Жаўняровіча. Прымацоўваем да адказу выявы з адпаведных старонак выдання.

Пыталася [id53093124|Паліна Хадорык].
==================================
Вітаю, шаноўныя )
Як па-беларуску цяпер і як раней былі назвы шахматных фігур?
Загадзя дзякую )

***

Вітаем!

Сучасныя назвы шахматных фігур ёсць у «Беларускай энцыклапедыі» (гл. першую прымацаваную выяву).

Што датычыцца даўнейшых назваў, то, напрыклад, у Каруся Каганца ў творы «Бывалы Юр у Менску» (ХІХ ст.) ёсць цікавы ўрывак:
 
— Не, гэта не шашкі; у шашкі — так усе хвігуркі аднакай формы, толькі адны белыя, другія чорныя, а тут, бачыце, усякія: і малыя, і вялікія, то як бы вежы, то як коні, а гэта сама вышша то караля азначае, трошкі меншая — то каралева...

Калі гаварыць пра назвы «пешка» і «ферзь», то, як вынікае з даных «Гістарычнага слоўніка беларускай мовы», гэта яшчэ старабеларускія назвы (гл. другую прымацаваную выяву).

Цікавая інфармацыя ёсць таксама ў кнізе «Перунова цяпельца. Эсэ, ці Некалькі згадак з гісторыі нашага народа» (гл. прымацаваныя выявы 3—10).

Пытаўся [id180137156|Алексей Бруй].
==================================
Добры дзень, падкажыце, кллск, як сказаць па-беларуску «не судьба». Дзякуй зараней.

***

Вітаем!

Не суджана.

https://www.skarnik.by/rusbel/92105

Пытаўся [id85389804|Роман Елдинский].
==================================
3 верасня 1927 нарадзіўся Алесь Адамовіч - беларускі пісьменнік і грамадскі дзеяч, ветэран вайны. Адзін з першых падняў у літаратуры тэму Чарнобыльскай катастрофы.
==================================
Згодна набраных "балах" ці "балаў"?

***

Вітаем!

«Згодна» выкарыстоўваецца з прыназоўнікам «з» і творным (дапушчальна — давальным) склонам: згодна з новым законам, згодна з правіламі (згодна правілам). 

Але ў вашым выпадку больш падыходзіць выраз «у адпаведнасці»: у адпаведнасці з набранымі баламі. Або можна проста ўжыць слова «адпаведна»: адпаведна балам.

Пытанне ад [id420604153|Пытаньне-З Кошыка].
==================================
вітаю. 
Спадарства-паньства, як паводле найбольш актуальных-апошніх слоўнікаў афіцыйнага правапісу? :

1. мэнэджэр - менеджэр, менеджар? 
 
2. бізнэс ці бізнес 
 
3. анэстэзія ці анестэзія 
 
4. аўдыёкасеты ці аўдыякасеты 

5. семдзясят ці семдзесят
--------------
дзякую загадзя.

***

Вітаем!

1. Менеджар (https://vk.com/away.php?to=http%3A%2F%2Fwww.slounik.org%2Fsearch%3Fdict%3Dsbm%26search%3D%25D0%259C%25D0%25B5%25D0%25BD%25D0%25B5%25D0%25B4%25D0%25B6%25D0%25B0%25D1%2580%26x%3D45%26y%3D11&cc_key=).

2. Бізнес (https://vk.com/away.php?to=http%3A%2F%2Fwww.slounik.org%2Fsearch%3Fdict%3Dsbm%26search%3D%25D0%2591%25D1%2596%25D0%25B7%25D0%25BD%25D0%25B5%25D1%2581%26x%3D40%26y%3D12&cc_key=).

3. Анестэзія (https://vk.com/away.php?to=http%3A%2F%2Fwww.slounik.org%2Fsearch%3Fdict%3Dsbm%26search%3D%25D0%2590%25D0%25BD%25D0%25B5%25D1%2581%25D1%2582%25D1%258D%25D0%25B7%25D1%2596%25D1%258F%26x%3D35%26y%3D14&cc_key=)

4. Аўдыякасеты (https://vk.com/away.php?to=http%3A%2F%2Fwww.slounik.org%2Fsearch%3Fdict%3Dsbm%26search%3D%25D0%2590%25D1%259E%25D0%25B4%25D1%258B%25D1%258F%25D0%25BA%25D0%25B0%25D1%2581%25D0%25B5%25D1%2582%25D0%25B0%26x%3D43%26y%3D13&cc_key=).

5. Семдзесят (https://vk.com/away.php?to=http%3A%2F%2Fwww.slounik.org%2Fsearch%3Fdict%3Dsbm%26search%3D%25D0%25A1%25D0%25B5%25D0%25BC%25D0%25B4%25D0%25B7%25D0%25B5%25D1%2581%25D1%258F%25D1%2582%26x%3D41%26y%3D14&cc_key=).

Пытаўся [id5188249|Уладзімір Дрындрожык].
==================================
Вітаю!
Як па-беларуску будзе «чувак» і «отстой»?)) І наогул парайце, калі ласка, які слоўнік/рэсурс па беларускім слэнгу. Дзякуй 😊

***

Вітаем!

Сітуацыя з сучасным маладзёжным беларускамоўным слэнгам, на жаль, зусім не такая, каб можна было з упэўненасцю рэкамендаваць нейкія словы для перакладу. 

Праблема ў тым, што слэнг нараджаецца «ў дварах», сярод хлопцаў і дзяўчат, якія размаўляюць на пэўнай мове. У нас жа, як вядома, вельмі мала хто гаворыць з дзяцінства ў асяроддзі сяброў па-беларуску. Адсюль вынікае тое, што развітога беларускамоўнага слэнгу на цяперашні момант фактычна няма. Таму часта можна пачуць, як па-беларуску кажуць, напрыклад, «чувак». Аднак гэта жывое і зразумелае слова, і кожны мае права яго ўжываць, бо калі гаворка пра слэнг, то ў ім няма такіх строгіх рамак, якіх трэба трымацца пры выкарыстанні літаратурнай мовы. 

Асноўнае, што неабходна ўлічваць, калі вы хочаце перакласці іншамоўны тэкст са слэнгам на беларускую, — гэта тое, што не варта запазычваць словы, якія адлюстроўваюць неўласцівыя беларускай мове з'явы, такія як, напрыклад, рэдукцыя галосных («кароч» і да т. п.).

Слоўнікі сучаснага беларускага слэнгу, якія можна сустрэць у інтэрнэце, — гэта ў асноўным зборы калек з іншых моў або проста малаўжывальных аказіяналізмаў. На жаль, мы не можам параіць вам які-небудзь больш-менш прыдатны даведнік. У кожнай сітуацыі трэба самому шукаць найбольш адпаведнае слова. Таксама раім сачыць за мовай сваіх сяброў, знаёмых. Напрыклад, мы сустракалі ў Мінску ўжыванне беларускага слова «пацешны» ў значэнні 'прыкольны' (чалавек, які выкарыстоўваў так слова «пацешны», рабіў гэта несвядома, натуральна).

У значэнні рускага «отстой» часам ужываецца слова «гадства» (калі гаворка пра дрэнную сітуацыю) або «дрэнь» (таксама пра дрэнную сітуацыю, а яшчэ пра нешта бескарыснае, дрэннае). Калі вы чамусьці не хочаце ўжываць слова «чувак», то можна сказаць «хлапец», «ма́лец», «дзяцюк».

Пыталася [id10306142|Даша Анкуда].
==================================
🆘 Ня можаце дапамагчы грашыма, дапамажыце пашырыць інфармацыю! 🆘

У гульца юнацкай каманды "Віцебска" Мікіты Жытніка дыягнаставалі саркому Юінга. Юны спартовец мае патрэбу ў вашай дапамозе. 

Шаноўныя сябры! Давайце ўсе разам дапаможам нашаму выхаванцу-гульцу юнацкай каманды ФК "Віцебск" Жытніку Мікіту, 2003 года народзінаў. У Мікіты дыягнаставана захворванне — саркома Юінга, злаякасная пухліна 2 стадыі. 
 

Для збора сродкаў у аддзяленні № 200/107 філіі № 200 ОАО "АСБ "Беларусбанк" адкрыты адмысловы рахунак № BY46AKBB34040000 075432020107 BYN; БИК AKBBBY21200; УНП банка 300229956; рахунак банка: BY64AKBB38193821030022000000; атрымальнік — Жытнік Анастасія Мікалаеўна. 
 
Кантакты для сувязі і ўдакладнення інфармацыі: тэлефон +37529 2743555, мама Мікіты — Жытнік Анастасія Мікалаеўна, паведамляе прэсавя служба "Віцебска".
==================================
Сустракайце «Любімчыкаў» па-беларуску! 
Мультфільм «Любімчыкі» (Tiny Love) — гэта развівальна-забаўляльная стужка, створаная сусветна вядомым брэндам дзіцячых цацак Tiny Love як бонус да іх прадукцыі. Прызначаны для самых маленькіх дзетак (ад трох месяцаў да трох гадоў), ён знаёміць з навакольнымі прадметамі, формамі і колерамі, насычаны песнямі і інтэрактыўнымі элементамі. Мультфільм атрымаўся настолькі ўдалы, што займеў мільёны ўдзячных гледачоў! 
 
Стужка агучана студыяй [club137358267|Gavarun_by]
==================================
☀Падпішы петыцыю і зрабі рэпост, каб беларускай мовы стала больш 
https://petitions.by/petitions/1751 
 
📝У Беларусі заканадаўства забараняе пісаць на этыкетках толькі па-беларуску. У той жа час толькі па руску пісаць можна. Мы стварылі гэту петыцыю для таго, каб спыніць дыскрымінацыю па моўнай прыкмеце ў сферы гандлю і паслуг. Калі наша прапанова будзе падтрыманая вы будзеце бачыць на этыкетках не толькі рускую, але і беларускую мову!
==================================
Незалежнай Беларусі - 27! Віншуем Вас, беларусы! 🎉

25 жніўня святкуецца 27-я гадавіна афіцыйнага і юрыдычнага атрымання Беларуссю статуса незалежнай і самастойнай дзяржавы. Менавіта ў гэты дзень у 1991 годзе Дэкларацыя аб дзяржаўным суверэнітэце Беларусі, прынятая яшчэ 27 ліпеня 1990 года, набыла сілу канстытуцыйнага закону.
==================================
Вітаю! Дапамажыце, калі ласка, знайсці слоўнік з натарыяльнай лексікай. Там, дзе ёсць тэрміны, спецыяльныя выразы, якія ўжываюцца ў натарыяце.

***

Вітаем!

Слоўнік менавіта натарыяльнай лексікі вы, на жаль, наўрад ці знойдзеце. Аднак тэрміны, якія вас цікавяць, могуць быць у крыніцах, што змяшчаюць агульнаюрыдычную тэрміналогію. У «Беларускай энцыклапедыі», напрыклад, ёсць артыкулы «Выканаўчы надпіс» (том 4), «Натарыус», «Натарыят» (том 11). Патрэбныя вам тэрміны ёсць і на «Інфармацыйна-аналітычным рэсурсе юрыдычнай тэрміналогіі нацыянальнага заканадаўства»:

http://multilang.etalonline.by

Пытаўся [id452812651|Уладзіслаў Тарановіч].
==================================
Добры дзень, як правільна па-беларуску: макарона ці макароны? У старых слоўніках (Байкоў і Некрашэвіч, Ластоўскі) ёсць і множны лік, сучасныя падаюць толькі адзіночны)

***

Вітаем!

Хоць у «Слоўніку беларускай мовы» (2012) і пададзена слова «макароны» ў множным ліку, мы раім ужываць яго толькі ў адзіночным ліку. Як вы самі заўважылі, многія сучасныя даведнікі падаюць выключна форму адзіночнага ліку. Прычым адзіночны лік як адзіная норма існаваў досыць даўно. Напрыклад, так слова «макарона» пададзена ў «Тлумачальным слоўніку беларускай мовы» 
(1977—1984). 

https://www.skarnik.by/tsbm/36879

Дарэчы, у слоўніку Вацлава Ластоўскага рускае «макароны» перакладзена як «разанцы», «локшыны», «макарон».

Пыталася [id15910842|Maryja Zuraviel].
==================================
30 жніўня ў мінскіх кінатэатрах стартуе пракат фільма "Хрусталь" беларускай рэжысёркі з Нью-Ёрка Дар'і Жук. 
Карціна асаблівая: упершыню за 20 гадоў Беларусь вырашыла вылучыць фільм на "Оскар" у катэгорыі "Лепшы замежны фільм", і выбар паў менавіта на кіно Дар'і. 
Ходзяць чуткі, што нават "оскараўскі камітэт" ствараўся Мінкультам і "Беларусьфільмам" менавіта пад "Хрусталь". Ці так гэта — Еўрарадыё запыталася ў самой рэжысёркі.
==================================
Dobry dzień!
Дапамажыце, калі ласка: як на беларускую мову перакласьці з чэскай словы jízdenka, vstupenka, letenka а таксама з расейскай билет (на экзамене).
Вялікі дзякуй за Вашу працу.

***

Вітаем!

jízdenka — білет, талон (https://www.skarnik.by/tsbm/9922, значэнне 1; https://www.skarnik.by/tsbm/82613)
vstupenka — (уваходны) білет (https://www.skarnik.by/tsbm/9922, значэнне 1)
letenka — авіябілет (http://slounik.org/search?dict=sbm&search=%D0%B0%D0%B2%D1%96%D1%8F%D0%B1%D1%96%D0%BB%D0%B5%D1%82&x=0&y=0)

билет — білет (https://www.skarnik.by/tsbm/9922, значэнне 3)

Пытаўся [id473494268|Артур Овчинников].
==================================
Дзень добры! Калі ласка, дапамажыце з карэктным перакладам назваў рыб.

***

Вітаем!

На цяперашні момант беларуская тэрміналогія, якая датычыцца сусветнай іхтыяфаўны, распрацаваная не поўнасцю. Аднак, як мы зразумелі, вашы назвы паходзяць з гульні «Майнкрафт», таму тут, відаць, не патрэбна строгая тэрміналагічнасць. Акрамя таго, некаторыя з прыведзеных вамі назваў — назвы не канкрэтных відаў рыб, а, напрыклад, цэлых сямействаў (Parrotfish).

Такім чынам, пададзены ніжэй пераклад амаль цалкам належыць нашаму аўтарству і не прэтэндуе на безумоўную правільнасць.

Black Tang — чарнанос (зебрасома дзюбатая)
Butterfly Fish — рыба-матылёк
Cotton Candy Betta — байцоўскі ласунак
Dottyback — кропкавік
Emperor Red Snapper — чырвоны імператар
Goatfish — барабулька (https://www.skarnik.by/tsbm/9035) або султанка (https://www.skarnik.by/tsbm/80960)
Moorish Idol — маўрытанскі ідал
Ornate Butterflyfish — квяцісты матылёк
Parrotfish — рыба-папугай
Queen Angelfish — каралева-анёл
Red Lipped Blenny — слізісты чырванагуб
Red Snapper — чырвоны пстрыкач
Threadfin — струменнік
Tomato Clownfish — чырвоны клоўн
Triggerfish — баліста
Yellowtail Parrotfish — жаўтахвосты папугай
Flopper — шлёпальнік
Blockfish — рыба-калода
Betty — бэцці
Clayfish — глінарыб
Kob — коб
SunStreak — праменьчык
Snooper — шныпар
Dasher — кідач
Brinely — брайнлі

Пытаўся [id293120870|Anton Zacharaú].
==================================
Віташкі-прывіташшкі ўсім усім усім 😂
Як лепей:
- як эканоміць у крызіс?
Ці
- як зэканоміць падчас крызу?

***

Вітаем!

Відаць, лепшы другі варыянт. Праз выкарыстанне дзеяслова закончанага трывання (што зрабіць? — сэканоміць) ён перадае большую канкрэтнасць.

Адзначым, што, паводле афіцыйных правілаў беларускага правапісу, слова «сэканоміць» пішацца праз літару с. 

Пытаўся [id31661377|Артур Занкевіч].
==================================
Ці правільна напісана? 
Касцёл святога Антонія ў вёсцы Губіна. Пабудаваны будынак быў у 1714 годзе ў форме крыжа. Мелася тры алтары. Упрытык размяшчаўся двухпавярховы кляштар францысканцаў. Апошнюю службу ў касцёле правялі ў 1929 годзе. Затым яго прыстасавалі пад клуб. У 1942 годзе зладзілі свіран. Пасля вайны ад гістарычнай каштоўнасці засталіся толькі руіны.

***

Вітаем!

Арфаграфічных і пунктуацыйных памылак у тэксце няма.

У плане стылістыкі заганай можна назваць тое, што побач знаходзяцца аднакарэнныя словы «пабудаваны» і «будынак». У гэтым выпадку можна замяніць слова «пабудаваны» на «ўзведзены» або проста прыбраць слова «будынак».

Магчыма, тэкст палепшыла б замена слова «мелася» сінонімам (напрыклад, «Меў тры алтары»).

Яшчэ адзін момант, які вымагае праўкі, — слова «ўпрытык». У вашым тэксце яно вылучаецца сваёй размоўнасцю, чаго лепш пазбягаць. Магчыма, на яго месцы лепш ужыць прыслоўе «ўсутыч».

Пыталася [id482056834|Ярослава Быкова].
==================================
Скажыце, калі ласка, а праўда, што «отжимания» па-беларуску будуць «адцісканні»? Неяк не ўспрымаецца. Ці ёсць добрая альтэрнатыва?

***

Вітаем!

Так, сапраўды, назоўнік «отжимания» перакладаецца на беларускую мову як «адцісканні». 

Гэтае слова зафіксавана як спартыўны тэрмін у «Руска-беларускім слоўніку па фізічнай культуры і спорце», таму, каб не ствараць разнабою, мы раім ужываць менавіта яго. 

Пытаўся [id489529841|Вася Коваленя].
==================================
Привет! Подскажите, пожалуйста, как перевести на белорусский «извращенец» (zboczeniec)? Слово «вычварэнец» — как мне кажется — не совсем уместное (ведь соответствующий глагол не имеет такой негативной коннотации). Лишь словарь дополнительной лексики на slounik.org подаёт это слово, но там же местами автор предлагает откровенный бред, и веры ему, по-моему, давать нельзя.

***

Вітаем!

Слова «вычвараць» у літаратурнай мове не нейтральнае. Напрыклад, у «Тлумачальным слоўніку беларускай мовы» яно пазначана як размоўнае, у «Беларуска-рускім слоўніку» — як прастамоўнае. Да таго ж у народнай мове «вычварыць» якраз можа мець негатыўную канатацыю, выступаючы ў значэнні 'зрабіць што-небудзь непрыстойнае' (гл. прымацаваную выяву са «Слоўніка беларускіх гаворак паўночна-заходняй Беларусі і яе пагранічча»). Параўнайце яшчэ слова «вычвэра» з гаворак Гродзеншчыны (гл. выяву са «Слоўніка Гродзенскай вобласці»). 

Адзначанае вышэй гаворыць на карысць таго, што слова «вычварэнец» можна выкарыстоўваць як адпаведнік рус. извращенец і польск. zboczeniec. Тым больш што яно ўжо даволі актыўна ўжываецца ў публіцыстычнай і мастацкай літаратуры.

Што датычыцца слоўніка дадатковай лексікі, то вы маеце рацыю: арыентавацца на яго не варта. Гэты слоўнік адлюстроўвае прыватныя погляды аднаго мовазнаўца. Таму карыстацца названым даведнікам трэба з асцярогай.

Пыталася [id500196880|Маргарита Терехова].
==================================
Добры дзень.
Слова «дзяцюк». Дзе яго карэктна ўжываць? І як?
Напрыклад, калі хачу сказаць пра хлопца гадоў трыццаці... Як казаць ці пісаць? Хлопец ці дзяцюк? Дзякую.

***

Вітаем!

У тлумачальным слоўніку словы «хлопец» і «дзяцюк» маюць вельмі блізкія значэнні. Таму фактычна можна называць дзецюком таго, да каго б вы маглі ўжыць слова «хлопец». Адзіны момант, які трэба мець на ўвазе: «дзяцюк» у сучаснай мове — слова з адценнем размоўнасці.

Пытаўся [id5188249|Уладзімір Дрындрожык].
==================================
Дзень добры! 

Якія сэнсавыя адценні маюць наступныя сінонімы: кепскі, дрэнны, благі, нядобры і г. д. У якіх выпадках лепей ужываць кожнае з гэтых слоў?

Дзякуй!

***

Вітаем!

Пералічаныя вамі словы — сінонімы. Адрозненні паміж імі вельмі тонкія, і тут нельга нешта катэгарычна сцвярджаць. У кожным выпадку трэба выбіраць слова для канкрэтнай сітуацыі.

Аднак у тлумачальным слоўніку можна заўважыць пэўныя адценні кожнага слова, якіх не маюць астатнія. Напрыклад, першае значэнне прыметніка «нядобры» тлумачыцца сярод іншага праз прыметнік «злосны», гэта значыць, што ў першым значэнні слова «нядобры» выступае сінонімам «злоснага»; «благі» ў шостым значэнні — сінонім слова «ненадзейны»; толькі пра слова «дрэнны» непасрэдна гаворыцца, што яно процілеглае слову «добры» і гэтак далей.

Прасцей кажучы, калі вы сумняваецеся, якое слова выбраць, трэба глядзець у тлумачальным слоўніку, які з сінонімаў ужываецца ў сітуацыях, падобных да вашай. Таксама трэба памятаць, што ў выразах звычайна ўжываецца адно пэўнае слова (напрыклад, у фразеалагізме «на благі канец»).

Артыкулы са словамі, якія вас цікавяць:

благі — https://www.skarnik.by/tsbm/10059
дрэнны — https://www.skarnik.by/tsbm/21122
кепскі — https://www.skarnik.by/tsbm/32953
нядобры — https://www.skarnik.by/tsbm/45390

Пытаўся [id6854073|Алесь Быстрык].
==================================
Ці ёсць у літаратурных нормах такое слова, як «льга», што абазначае «можна»?

***

Вітаем!

Так, слоўнікі літаратурнай мовы фіксуюць гэтае слова. Напрыклад, ёсць яно ў акадэмічным «Руска-беларускім слоўніку» (https://www.skarnik.by/rusbel/40952).

Адзначым, што аўтары «Тлумачальнага слоўніка беларускай мовы» падаюць гэтае прыслоўе з паметай «абласное», як агульнамоўныя сінонімы разглядаючы словы «можна, магчыма» (https://www.skarnik.by/tsbm/29412).

Пытаўся [id489529841|Вася Коваленя].
==================================
Скажыце, калі ласка, а як па-беларуску сказаць «общаюсь/общаться»?

***

Вітаем!

На гэта пытанне мы адказвалі раней. Апошні раз тут: https://vk.com/adkazy?w=wall-71024062_5058

Пытаўся [id489529841|Вася Коваленя].
==================================
Ці можна па-беларуску казаць «няможна» ў кантэксце «нельга»?

***

Вітаем!

Так, у беларускай мове гэта звычайнае і шырокаўжывальнае слова.

https://www.skarnik.by/tsbm/45510

Пытаўся [id489529841|Вася Коваленя].
==================================
Дабрыдзень!) Падкажыце, ці можна ў беларускай мове казаць «як што» ў кантэксце «калі (если)»?

***

Вітаем!

Не, у беларускай літаратурнай мове няма такога злучніка.

Пытаўся [id489529841|Вася Коваленя].
==================================
Вітаю. Хачу спампаваць тлумачальны слоўнік бел. мовы. Які параіце? Дзякуй.

***

Вітаем!

Найлепшым варыянтам для вас будзе спампаваць праграму GoldenDict, а потым усталяваць у ёй «Тлумачальны слоўнік беларускай мовы» 1977—1984 гадоў выдання (яго можна знайсці па гэтай спасылцы: https://yadi.sk/d/wPPjvzEOWKpTA/dictionaries/%D0%91%D0%B5%D0%BB%D0%B0%D1%80%D1%83%D1%81%D0%BA%D1%96%D1%8F%20%D1%81%D0%BB%D0%BE%D1%9E%D0%BD%D1%96%D0%BA%D1%96). На цяперашні момант гэты слоўнік — самы поўны даведнік па лексіцы беларускай літаратурнай мовы. Аднак трэба памятаць, што дыялектная лексіка фіксуецца ў выданнях іншых тыпаў, таму ў гэтым слоўніку яна прадстаўлена толькі абмежавана.

Гэты ж слоўнік знаходзіцца на сайце skarnik.by ў раздзеле «Тлумачальны». Але аўтары сайта ўносілі ў яго пэўныя змены, таму не заўсёды можна быць упэўненым у тым, што перад табой арыгінальны тэкст беларускіх навукоўцаў.

Анлайн можна карыстацца «Тлумачальным слоўнікам беларускай літаратурнай мовы» (http://rv-blr.com/dictionary/explanatory). Яго першае выданне (1996 г.) для праграмы GoldenDict можна спампаваць па пададзенай вышэй спасылцы. 

Пытаўся [id120226249|Андрей Супиталёв]
==================================
Падкажыце адпаведнік ці пераклад да слова: обучалка.
Прыклад: Смотри обучалку на ютубе.

***

Вітаем!

Відаць, аднаслоўнага адпаведніка гэтаму рускаму слову ў беларускай мове няма. Перакласці яго можна як «навучальнае (вучэбнае) відэа» або скарочана проста «відэа».

Пытаўся [id12996983|Павел Дзедуль].
==================================
У «Акадэмкнізе» ў Мінску з'явілася новае цікавае выданне.
==================================
Володина Т.В., Мокиенко В.М, Русско-белорусский словарь сравнений. Мн.: Беларуская навука 2018 -811 с. Пер.
==================================
"}}],"post_source":{"type":"vk"}}],"post_source":{"type":"vk"},"comments":{"count":0,"can_post":1,"groups_can_post":true},"likes":{"count":6,"user_likes":0,"can_like":1,"can_publish":1},"reposts":{"count":1,"user_reposted":0},"views":{"count":439},"donut":{"is_donut":false},"short_text_rate":0.800000,"edited":1533570878},{"id":8619,"from_id":-71024062,"owner_id":-71024062,"date":1533500962,"marked_as_ads":0,"post_type":"post
==================================
Скажыце, калі ласка, ці можна казаць па-беларуску не «паглядзі на», а «падзівіся на»?

***

Вітаем!

У беларускай мове ёсць абодва дзеясловы: паглядзець і падзівіцца. Аднак яны значаць не адно і тое. «Падзівіцца» значыць 'паглядзець са здзіўленнем, захапленнем або з цікавасцю'. Кожнае з гэтых слоў трэба ўжываць у адпаведнасці з іх значэннямі.

Больш падрабязна пра значэнні дзеясловаў «паглядзець» і «падзівіцца» чытайце ў тлумачальным слоўніку:

паглядзець — https://www.skarnik.by/tsbm/50354
падзівіцца — https://www.skarnik.by/tsbm/51168

Пытаўся [id489529841|Вася Коваленя].
==================================
4 жніўня нарадзіўся беларускі пісьменнік Янка Брыль
==================================
Вітаю!
Цікавіць пытанне скланення імені "Зміцер". У родным склоне, напэўна, мусіць быць "Змітра", але даволі часта сустракаецца "Зміцера". Якая форма з'яўляецца ўсё ж такі правільнай? Дзякуй за адказ.

***

Вітаем!

Галосны гук [э] ў імені Зміцер — беглы (параўн.: ЗміЦЕР — ЗміТРок). Гэты гук па законах беларускай мовы пры скланенні знікае, як і ў агульных назоўнікаў (вецер — ветру). Такім чынам, правільнай трэба лічыць форму «Змітра».

Пыталася [id101939015|Аляксандра Сайкоўская].
==================================
Вітаю!
Падкажыце, калі ласка, як лепш перакласці слова «внедорожник».
Вікіпедыя просіць не блытаць з «вседорожником».
Ці будуць гэтыя два словы перакладацца аднолькава?
Дзякуй!

***

Вітаем!

Гэтыя словы («вседорожник» і «внедорожник») трэба перакладаць па-рознаму. Уседарожнік, як вынікае з самой назвы, можа рухацца па ўсіх відах дарог. Другое ж слова, што перакладаецца на беларускую як «пазадарожнік», абазначае машыну, якая перамяшчаецца як па дарогах, так і па бездаражы.

У беларускай мове ёсць словы з той самай структурай, што і ў слова «пазадарожнік»: «пазаплоднік», «пазашкольнік». 

Артыкул пра пазадарожнікі ёсць у беларускай Вікіпедыі:

https://be.wikipedia.org/wiki/%D0%9F%D0%B0%D0%B7%D0%B0%D0%B4%D0%B0%D1%80%D0%BE%D0%B6%D0%BD%D1%96%D0%BA

Пыталася [id57193142|Настасся Смірнова].
==================================
Як па-беларуску будзе «воспринимать как само собой разумеющееся»?

***

Вітаем!

Успрымаць як само сабой зразумелае.

Пытаўся [id452812651|Уладзіслаў Тарановіч].
==================================
Вітаю! 

1. Ці мае права на існаванне канструкцыя «вышэй локця»? Стрэў нядаўна ў ТСБМ ды трохі сумеўся. З «за» гучыць крыху дзіўна. Мо ў такім разе найлепей «вышэй ад локця»? 
2. Калі ласка, растлумачце як мага прасцей і дакладней значэнні выразу «ісці за вадою». А калі рух адбываецца ў зваротным кірунку, то маем «проці вады», праўда ж? 
3. Далучаю вынятку з 8-га тома Купалы. Слова ёмкае, але не фіксуецца слоўнікамі. Ці варта яго ўжываць? 
4. У другой вынятцы цікавіць вылучанае кіраванне. 

Шчыра дзякую.

***

Вітаем

1. Так, такая канструкцыя мае права на існаванне. У гэтым выпадку слова «вышэй» ужываецца ў значэнні прыназоўніка і сінанімічнае прыназоўніку «над». Менавіта гэты варыянт мы раім ужываць, тым больш што ён ёсць і ў пазнейшым «Тлумачальным слоўніку беларускай літаратурнай мовы».

2. Апісанне значэнняў выразу «пайсці за вадою» можна знайсці ў працы Фёдара Янкоўскага «Беларуская фразеалогія». Таксама ў народнай мове ёсць фразеалагізм «пайсці супраць (проці) вады». Яго значэнне апісана ў тым самым выданні (далучаем выявы з інфармацыяй пра абодва выразы).

3. Калі слова будзе прыдатнае ў вашым кантэксце і арганічна ў яго ўпішацца, не бачым асаблівых прычын не ўжываць яго. Галоўнае, трэба разумець, што гэта нестандартнае слова і яно можа быць успрынята па-рознаму рознымі слухачамі/чытачамі. 

4. Ужыванне праназоўніка «аб» з вінавальным склонам у падобным значэнні, паводле «Тлумачальнага слоўніка прыназоўнікаў», лічыцца размоўным (http://slounik.org/153257.html, аб1, ІІ. Аб'ектныя адносіны, знач. 4). Дзеяслоў «пастарацца» ў гэтым значэнні, як вынікае са звестак тлумачальнага слоўніка, звычайна ўвогуле ўжываецца без прыназоўніка (https://www.skarnik.by/tsbm/56776, значэнне 3).

Пытаўся [id468805302|Мацей Бурачок].
==================================
Час выбіраць кіно! Запрашаем прыняць удзел у трэцім раўндзе галасавання «ТОП-50» фільмаў пакета MEGOGO на VOKA! 
 
Напомнім, што экспертнае журы абрала 50 самых-самых кінастужак з пакету MEGOGO. Цяпер выбар за вамі: толькі 2 з 10 фільмаў кожнага тура трапяць у суперфінал, а тры лепшых фільма выніковага галасавання будуць агучаны па-беларуску! 
 
Удзельнічайце ў нашай галасаванцы!
==================================
La La Land / Ла-Ла Ленд
==================================
Moonrise Kingdom / Королевство полной луны
==================================
Thelma / Тельма
==================================
Eraserhead / Голова-ластик
==================================
Los abrazos rotos / Разомкнутые объятия
==================================
Mon roi / Мой король
==================================
The Painted Veil / Разрисованная вуаль
==================================
Laurence Anyways / И всё же Лоранс
==================================
RED / РЭД
==================================
Kill a Dragon / Убить дракона
==================================
Добры дзень!
Русская фраза: "Плата за подключение не взимается".
Як гэта лепш сказаць па беларуску:
"Плата за падключэнне не спаганяецца / не бярэцца" 
ці
"Падлючэнне з’яўляецца бясплатным"?

Загадзя дзякую!

***

Вітаем!

Гэта яшчэ адзін прыклад таго, калі дакладнай нормы яшчэ не выпрацавана.

Сёння ўжываюцца два варыянты: «плата за падключэнне не бярэцца» і «плата за падключэнне не спаганяецца». 

З аднаго боку, у агульнамоўных даведніках у слова «браць» падаецца значэнне 'збіраць', 'спаганяць'. У гэтых жа даведніках можна знайсці прыклады «браць плату» і «браць штраф». На афіцыйным сайце «Белпошты», напрыклад, у выпадках, аналагічных вашаму, выкарыстоўваюцца канструкцыі са словам «брацца».

Аднак, з другога боку, «Руска-беларускі слоўнік» адным з адпаведнікаў для дзеяслова «взимать» падае «спаганяць». У тлумачальным слоўніку знаходзім прыклад «спаганяць штраф». Відаць, пад уплывам гэтых фактараў «спаганяць» часта ўжываецца і ў дачыненні да слова «плата».

На нашу думку, у гэтай сітуацыі варта ўсё ж разводзіць паняцці. «Спаганяць», «спаганяцца» пажадана ўжываць тады, калі выплата барэцца з чалавека прымусова. Калі ж маецца на ўвазе, што чалавек першапачаткова сам згодны зрабіць выплату (як у вашым выпадку), мы б раілі, калі гэтаму нічога не перашкаджае, ужываць словы «браць», «брацца».

Пытаўся [id238682637|Вадзім Мохаў].
==================================
#Беларусізацыя_двануль Магілёў

— Магілёў беларускі горад! Тут мы беларусы жывем!

Пра лесвіцу-вышыванку ў Магілёве ўжо ўся Беларусь ведае. Але дакладна вось гэтых фотаздымкаў у публічнай прасторы нашай краіны яшчэ небыло.
[id11715105|Вольга Азаранка], добрая знаёмая нашай суполкі, спрычынілася да ўдзелу і ў гэтым праекце.

"Вершы на сценах" — https://vk.com/wall-151377283_855 — папярэдні праект з удзелам Вольгі.
А вось якая яна сама па сабе мілая, прыгожая і таленавітая — 
https://vk.com/wall-151377283_1214

Дакладна ў гэтым праекце на працягу месяца прымала ўдзел вялікая колькасць людзей. І, як самі бачыце, гэта ўжо далёка не першы праект, які магілёўцы робяць, дасылаючы ў інфармацыйную прастору Беларусі сігнал:

— Магілёў беларускі горад! Тут мы беларусы жывем!

Дзякуй, землякі! 😃😀😃
==================================
Набліжаецца прафесійнае свята супрацоўнікаў РАНС. Як правільна іх назваць па-беларуску: выратавальнікі ці ратавальнікі?

***

Вітаем!

Фармальна, паводле агульнамоўных тлумачальных слоўнікаў, абодва словы могуць ужывацца для называння таго, хто каго-небудзь ратуе.

На інфармацыйна-аналітычным рэсурсе юрыдычнай тэрміналогіі нацыянальнага заканадаўства падаецца тэрмін «выратавальнік». Аднак акадэмічны «Руска-беларускі слоўнік» рэкамендуе называць выратавальнікам адпаведнае судна. Тэрмін «ратавальнік» ужываецца ў матэрыялах на сайтах дзяржаўных СМІ (напрыклад, на сайце БелТА).

Такім чынам, сёння выкарыстанне гэтых тэрмінаў яшчэ не да канца ўнармаванае. Не будзе памылкай ужываць любы з іх (вядома, у адным тэксце павінна быць аднастайнасць). Магчыма, усё ж лепш аддаваць перавагу слову «ратавальнік» па дзвюх прычынах: 1) яно карацейшае, 2) «выратавальнік» у пэўнай ступені ўжо замацаваўся як назва судна. 

Пытаўся [id120226249|Андрей Супиталёв].
==================================
Vitaju)
Дапамажыце, калі ласка. Як спраўна перакласці на беларускую мову чэскія словы schodiště i žebřík?
Вялікі дзякуй.

***

Вітаем!

Schodiště можна перакласці як «сходы» або «сходкі», žebřík — як «драбіны» («драбіна»), «лескі».

Адзначым, што і тое і другое можа таксама называцца проста «лесвіца».

Пытаўся [id473494268|Артур Овчинников].
==================================
Вітаю! Падкажыце, калі ласка, як дакладней перакласці з ангельскай мовы слова "Banner"

***

Вітаем!

У залежнасці ад значэння гэтае слова можа перакладацца на беларускую па-рознаму. Прыводзім вынятку з «Англійска-беларускага слоўніка» (2013):

banner n. банер; лозунг; транспарант; 
under the banner (of smth.) (перан.) пад сцягам (чаго-н.)

Пытаўся [id293120870|Anton Zacharaú].
==================================
Сёння 99 гадоў споўнілася б Міхаілу Гапеевічу Булахаву (1919–2012) — выдатнаму беларускаму мовазнаўцу.

Сярод яго прац адно з галоўных месцаў займае трохтомнае даследаванне гісторыі прыметнікаў у беларускай мове. Прапануем вам гэтыя кнігі для азнаямлення і вывучэння. :)

Дадатковую інфармацыю глядзіце таксама ў падобным допісе да дня смерці Міхаіла Булахава з суполкі [club101888900|«Усходнеславянскія мовы»]: https://vk.com/east_slav?w=wall-101888900_447%2Fall
==================================
Прывітанне, шаноўнае спадарства. Дапамажыце, калі ласка, перакласці сказ: «Запомни: она влюблена в книги».

***

Вітаем!

Запомні: яна ўлюбёная ў кнігі.

Пыталася [id482056834|Ярослава Быкова].
==================================
Глядзі сусветнае кіно па-беларуску, вучы мову і размаўляй прыгожа! “Падынгтан”, “Маленькі прынц”, “Рыбка Поньё”, “Кніга Ілая”, “Гэта цудоўнае жыццё”, “12 раз’юшаных мужчын” і іншыя хіты – у новым раздзеле “cinevoka” на voka.tv
==================================
Вітаю! Адкажыце, калі ласка, чаму КЛОУН — КЛОЎН, а КЛОУНОВ — БЛАЗНАЎ? Так бы і не ведаў, калі б не аўтаперакладчык вэб-старонак.

***

Вітаем!

У беларускай мове ёсць і слова «блазан» («блазен»), і слова «клоўн». У родным склоне множнага ліку яны маюць формы «блазнаў» і «клоўнаў» адпаведна. Значэнні гэтых слоў апісаны ў тлумачальным слоўніку:

блазан (блазен) — https://www.skarnik.by/tsbm/10064
клоўн — https://www.skarnik.by/tsbm/33480

Давяраць аўтаперакладчыкам на цяперашні момант нельга. Пакуль што яны не дасягнулі таго ўзроўню, каб даваць гатовы якасны пераклад. Іх можна выкарыстоўваць толькі для таго, каб хутка зразумець агульны сэнс або перакласці тэкст у чарнавым варыянце, які потым у кожным разе неабходна рэдагаваць.

Пытаўся [id31661377|Артур Занкевіч].
==================================
Добры дзень!
Ці не маглі б вы разказаць, як перадаваць рускую часціцу «-ка» (иди-ка, возми-ка) на беларускай?
Наперад вялікі дзякуй.

***

Вітаем!

Адказ на ваша пытанне ёсць у «Руска-беларускім слоўніку» тут: https://www.skarnik.by/rusbel/29633

Пытаўся [id183528323|Діма Орліківський].
==================================
This video is unavailable because the creator's account has been deleted
==================================
Вітаю! 
1. Раскажыце, якая розніца паміж дадатным і станоўчым, апрача выкарыстання першага ў навуковай тэрміналогіі?
2. Ці варта ўжываць прыназоўнік дзеля поруч з з-за, праз, цераз? Слоўнікі не дазваляюць, а ў творах класікаў ён ужываецца. Той жа Міхась Чарот у сваім нарысе «1200 вёрст па Беларусі» (1924) выкарыстоўвае выключна «дзеля» для выражэння прычынных адносінаў. Дзе тут праўда?
Загадзя дзякую.

***

Вітаем!

1. Асноўным адрозненнем (яго вы ўжо закранулі ў пытанні) з'яўляецца тое, што прыметнік «станоўчы» не ўжываецца ў значэннях, звязаных з матэматыкай і фізікай. «Дадатны», у сваю чаргу, звычайна не ўжываецца ў значэнні 'які характарызуецца дадатнымі якасцямі'. Таму правільна гаварыць, напрыклад, «у творы ён станоўчы (а не дадатны) персанаж». У астатнім гэтыя словы сінонімы. Падрабязней іх значэнні апісаны тут:

► дадатны — https://www.skarnik.by/tsbm/18859
► станоўчы — https://www.skarnik.by/tsbm/79784

2. Слоўнікі падаюць названае вамі значэнне прыназоўніка «дзеля» як устарэлае. Аднак у даным выпадку мы маем справу з даволі складанай сітуацыяй. 

З аднаго боку, у гэтым значэнні сёння сапраўды звычайна выкарыстоўваюцца прыназоўнікі «праз», «з-за», значэнне звароту «дзеля гэтага» перадаецца з дапамогай «таму» (у значэнні злучніка) або звароту «з гэтай(-е) прычыны». І калі строга прытрымлівацца літаратурных нормаў, то трэба ўжываць сучасныя сродкі.

З другога боку, пераходам названага значэння ў лік устарэлых гэты прыназоўнік шмат у чым абавязаны тым негатыўным працэсам, што адбываліся з беларускай мовай у першай палове XX стагоддзя. Такім чынам, імкненне людзей, якія ведаюць паказанае значэнне і ўяўляюць шырыню яго выкарыстання ў класічнай літаратуры, «адрадзіць» гэты адметны сродак нашай мовы зусім натуральнае.

Падагульняючы напісанае, адзначым: ужываць «дзеля» ў разгледжаным значэнні варта, калі вы ўпэўненыя, што вашы суразмоўнікі (або чытачы) вас зразумеюць.
Разам з тым пра такое выкарыстанне «дзеля» трэба ведаць кожнаму адукаванаму беларусу (хоць бы для чытання класічнае літаратуры).

Пытаўся [id468805302|Мацей Бурачок].
==================================
15 ліпеня 1410 г. мела месца адна з самых вялікіх бітваў сярэднявечнай Еўропы - бітва пад Грунвальдам
==================================
«Грунвальдская бітва», мастак: Станiслаў Гануцiн
==================================
Помнік "Пагоня на Грунвальд" у Горадні
==================================
Грунвальдская бітва, 15 ліпеня 1410 г.

Мастак: Ян Матэйка, "Грунвальдская бітва" ("Bitwa pod Grunwaldem").
==================================
Вітаю! Падкажыце, калі ласка, ці можна расейскае «поспорить/заключить пари» перакласці як «паспрачацца»? Ці ёсць нейкія іншыя варыянты?

***

Вітаем!

«Руска-беларускі слоўнік» рэкамендуе перакладаць рускае «поспорить» у названым вамі значэнні як «залажыцца», «пайсці ў заклад» (https://www.skarnik.by/rusbel/69229, значэнне 2). Мы раім прытрымлівацца гэтай рэкамендацыі. Акрамя таго, існуе выраз «біцца аб заклад» (https://www.skarnik.by/tsbm/24126).

Тым не менш «паспрачацца» таксама мае ў беларускай мове такое значэнне (https://www.skarnik.by/tsbm/56716, значэнне 1, пасля першага знака //).

Пытаўся [id263118339|Ілля Панцюхоў].
==================================
Чаму стаiць коска? Па правiлах не трэба.

***

Вітаем!

У гэтым прыкладзе азначэнні адносяцца непасрэдна да галоўнага слова (сям'я), разглядаюцца як аднародныя і раздзяляюцца коскай. Звычайна праверыць, ці патрэбен знак прыпынку, у падобных выпадках можна ўставіўшы злучнік «і»: калі ён «упісваецца» паміж азначэннямі, то коска ставіцца, калі не, то пішам без коскі. Пэўную ролю тут таксама адыгрывае пералічальная інтанацыя. 

Больш падрабязна пра знакі прыпынку пры дапасаваных азначэннях глядзіце ў прымацаваным файле (§ 66, стар. 11).

Пытаўся [id478446358|Влад Морозов].
==================================
Добры дзень! Падкажыце, калі ласка, ці ёсць у беларускай мове слова «звязда»? Калі ёсць, чым яно адрозніваецца ад слова «зорка»?

***

Вітаем!

На цяперашні момант гэтае слова выкарыстоўваецца толькі ў якасці назвы нацыянальнай газеты «Звязда».

Раней яно ўжывалася больш шырока. Напрыклад, у «Расійска-беларускім слоўніку» (1928) складальнікі падалі яго як варыянт перакладу рускага «звезда» (са спасылкай на Максіма Багдановіча). У часы нацыянальнага адраджэння пачатку ХХ стагоддзя слова выкарыстоўвалася ў газеце «Наша ніва» (гл. першую прымацаваную выяву са «Слоўніка мовы "Нашай Нівы" (1906—1915)»). Янка Купала ў той перыяд ужыў у сваім вершы «Мой дом» (1910) аднакарэнны прыметнік у форме жаночага роду роднага склону «звёзднай» (у нашаніўскай версіі — zwiezdnaj):

Мой дом — прыволле звёзднай далі, 
Арламі мераны абшар, 
Дзе бітвы точаць ветраў хвалі 
З сям'ёй глухіх калматых хмар. 

Назоўнік «звезда» існаваў у старабеларускай мове, у якой ён меў нямала аднакарэнных слоў («звездный», «звездаръ» і інш.) і ўжываўся ў розных значэннях (гл. прымацаваныя выявы 2–5 з «Гістарычнага слоўніка беларускай мовы»). 

Пыталася [id445728813|Марына Кузьмянкова].
==================================
📖 Алесь Зайка — Дыялектны слоўнік Косаўшчыны (2011)

📝 "Дыялектны слоўнік Косаўшчыны" змяшчае лексіку насельнікаў паўночнай часткі Івацэвіцкага раёна. У слоўніку падаецца каля 4000 слоў, запісаных за апошнія 35 гадоў. Разлічаны на шырокія колы лінгвістаў. Карысны матэрыял знойдуць для сябе этнографы, фалькларысты, гісторыкі – усе, хто шануе жывое народнае слова.
==================================
Вітаю, тое пытанне, што трэба хутка зрабіць тату, на якім мусіць быць напісана «не гарэзіць не жыць». Асабіста хацелася б больш збеларусіць напіс, дадаць бы да апошняга частку «ня» (да прыкладу «не гарэзіць ня жыць»), але не пэўны што гэта зусім будзе правільна, і ўвогуле як гэта правільна і добра напісаць. У тым пытанне. Але ўвогуле не магу зразумець, дзе пісаць «не» а дзе «ня», як ні шукаў, нібы немажліва знайсці. Калі б вы паяснілі і дапамаглі, быў бы вельмы ўдзячны і разумнейшы. Дзякую.

***

Вітаем!

Калі вы хочаце, каб тэкст быў аформлены афіцыйным правапісам, то трэба ў любым выпадку пісаць «не». 

Напісанне «ня» можа мець месца, толькі калі вы карыстаецеся тарашкевіцай. У ёй «ня» пішацца, калі наступнае слова пачынаецца з націскнога склада: ня жыць, ня вельмі, ня можа і г. д. 

Дарэчы, калі мы правільна зразумелі сэнс, паміж часткамі надпісу трэба паставіць працяжнік: не гарэзіць — не жыць.

Пытаўся [id115162860|Міша Литвин].
==================================
7 ліпеня 1882 года (136 гадоў таму) нарадзіўся Янка Купала (Іван Дамінікавіч Луцэвіч).
==================================
"Моўны інспэктар" [id5812517|Ігар Случак] распавядзе пра асабістую практыку абароны моўных правоў. Таксама у Вас будзе шанец наўпрост паўдзельнічаць у прасоўваньні беларускай мовы на дзяржаўным узроўні! 
 
Госцем лекцыі [club168513911|Права на мову з Ігарам Случаком] будзе паэт Алесь Плотка. Нас чакае гутарка пра вершы, людзей і Гомель. Запрашаем! 
 
➡ Рэгістрацыя тут https://docs.google.com/forms/d/1wNp_LZkwhN3eP-btIGNzQWQh2LpuU4lneW6BgC4VZrE/viewform?edit_requested=true 
Мерапрыемства пройдзе 10 ліпеня ў 18:30. 
Месца [club144779544|Арт-прастора "КАЎЧЭГ"], Гомель, пр. Перамогі, 2а, 2-і паверх.
==================================
Добры дзень.
Падкажыце, калі ласка, як правільна пісаць па правілах: «станцыя была адноўлена» ці «станцыя была адноўленая»? І якім правілам гэта рэгулюецца?

***

Вітаем!

Ужываюцца абедзве формы. Гэта агаворваецца ў «Беларускай граматыцы» (1985, ч. 1, стар. 192).

Дадатковыя ўмовы, у якіх рэкамендуецца ўжываць кароткі канчатак, згадваюцца тут: https://vk.com/adkazy?w=wall-71024062_8200

На падобнае пытанне мы адказвалі тут (у каментарыях): https://vk.com/adkazy?w=wall-71024062_7200

Пытаўся [id142902960|Аляксей Пячко].
==================================
Вітаю. Ці можна ўжываць «з-за» ў дачыненні да дзеянняў або выключна «праз»?

«з-за таго, што...»

Напрыклад:
«Спазніўся з-за затораў на дарозе»;
«Пацярпеў з-за працяглай спёкі».

***

Вітаем!

Ужыванне прыназоўніка «з-за» для выражэння прычынных адносін дапушчальнае. Такое яго значэнне падаецца тлумачальнымі слоўнікамі, распаўсюджана ў літаратуры:

► Ды з-за чаго тут абурацца, псаваць сабе нервы? (Якуб Колас. «На ростанях»);

► І прыкра было думаць, што з-за гэтых дурных ног заснуць не мог паўночы, бачыў усё іх, смуглую пругкую лытку, голае калена (Іван Мележ. «Людзі на балоце»);

► Звольнілі яго са службы з-за той раны, і пачаў ён чарнець ад нейкага гора, як той кацялок ад сажы (Васіль Быкаў. «Жураўліны крык»).

Тым не менш ужыванне прыназоўніка «праз» у такім самым значэнні варта пашыраць. Асабліва рэкамендуецца выкарыстоўваць яго, калі наступнае слова пачынаецца з «за-» (як у вашым прыкладзе «Спазніўся з-за затораў на дарозе»).

На пытанне пра «з-за» і «праз» мы адказвалі раней тут: https://vk.com/adkazy?w=wall-71024062_1510 

Пытаўся [id90294174|Максім Крапiўка].
==================================
Зміцер Санько пра аўтара «Дыялектнага слоўніка Косаўшчыны» Алеся Зайку, які пайшоў з жыцця на мінулым тыдні.

https://nn.by/?c=ar&i=212058
==================================
Добры дзень. 
1. Бурболіць, дзюрыць (набурболіць, надзюрыць) — у маёй роднай гаворцы гэтак называюць працэс мочаспускання. Ці сустракаюцца гэтыя словы ў памянёным значэнні ў мове нашых класікаў? 
2. Знаю, што нашы славутыя літаратары багата пісалі пра мову, пра яе культуру. Можаце што парадзіць з Крапівы і Чорнага? Ну, ці каго іншага :) Пра язду па правым боку і небеларускую мову ў беларускай літаратуры ўжо чытаў. 
3. Пачуў ад свае бабулі: «Далікаціцца? Гаўна хай з'есь, Янка-гаўнянка!»
То яна на кашака малога, які марыкаваў, жабуцька :) Ці ёсць літаратурным ужыванне «далікаціцца» ў гэтым значэнні? 
Загадзя дзякую.

***

Вітаем!

1. У літаратурнай мове «бурболіць» значыць 'узнімаць, пускаць бурбалкі; булькаць' (https://www.skarnik.by/tsbm/10920). Яшчэ ў нарматыўнай мове ёсць слова «дзюрчаць» («дзюрчэць») са значэннем 'цурчаць' (https://www.skarnik.by/tsbm/20539).

Трэба адзначыць, што ў мастацкай літаратуры «бурболіць» у названым вамі значэнні сустракаецца ў рамане «Заходнікі» Генрыха Далідовіча:

► Ляжаў, бачыў і чуў, як уздыхаюць, варочаюцца іншыя, як той-сёй падыходзіць да дзвярэй і, не саромеючыся, бурболіць у паўцабэрак, і ад усяго гэтага ныла, плакала яго душа…

2. Безумоўна, акрамя згаданых вамі, можна назваць яшчэ артыкулы нашых літаратараў на тэму мовы. Прывядзём тут некаторыя з найбольш, на нашу думку, цікавых:

► «Колькі слоў аб творах і мове М. Лынькова», напісаны Максімам Гарэцкім (http://knihi.com/Maksim_Harecki/Tvory.html#1, стар. 356);

► «Аб мове Янкі Купалы» Пятра Глебкі (https://vk.com/adkazy?w=wall-71024062_7578); 

► «Пра нашу літаратурную мову» Уладзіміра Дубоўкі (гл. прымацаваны нумар часопіса «Узвышша», стар. 167);

► «Шкодная блытаніна ў пытаннях мовы», «Аб некаторых пытаннях беларускай мовы», «Пытанні беларускага правапісу» Кандрата Крапівы (гл. прымацаваны том збору твораў, стар. 313, 340 і 361 адпаведна); 

► «Пісьменнік і мова», «Мова ў газеце», «Магчымасці мовы» Максіма Лужаніна (http://knihi.com/Maksim_Luzanin/Zbor_tvorau_u_4_tamach,_t_4.html#1, стар. 469, 481, 495 адпаведна);

► «Публіцыстычныя нататкі» Кузьмы Чорнага 
(http://knihi.com/Kuzma_Corny/Zbor_tvorau_u_vasmi_tamach,_t_8.html#1, стар. 107).

Вядома, гэтыя артыкулы былі напісаны пераважна больш за паўстагоддзя таму і з гэтай прычыны не ўсё з іх можна выкарыстоўваць сёння. Аднак для разумення шляхоў развіцця нашай літаратурнай мовы азнаёміцца з іх зместам варта.

3. У беларускай літаратурнай мове слова «далікаціцца» мае значэнне 'далікатна абыходзіцца з кім-, чым-небудзь' (https://www.skarnik.by/tsbm/19201).

Пытаўся [id468805302|Мацей Бурачок].
==================================
Вітаю! Падкажыце, калі ласка, розніцу паміж словамі «альбо», «або» і «ці». І як іх лепей за ўсё ужываць. Дзякую!

***

Вітаем!

Паводле тлумачальных слоўнікаў, «альбо» значыць тое самае, што і «або» (https://www.skarnik.by/tsbm/5626). Такім чынам, трэба разглядаць розніцу паміж «або» і «ці».

Значная розніца паміж гэтымі злучнікамі відаць па тлумачэнні іх першых значэнняў. У «ці» гаворыцца, што яно «ўжываецца для супастаўлення членаў сказа і сказаў, якія па сваім значэнні з'яўляюцца аднолькава магчымымі ці раўназначнымі» (хлопчыку гадкоў пяць ці шэсць). 

«Або» таксама можа мець такое адценне значэння, аднак першым чынам аўтары слоўнікаў падкрэсліваюць, што яно «ўжываецца для супастаўлення членаў сказа і сказаў з узаемным выключэннем, паказваючы на катэгарычнасць выбару аднаго з іх». Гэтая катэгарычнасць добра ілюструецца прыказкай «або пан, або прапаў». Таму калі трэба выказаць нешта ва ўльтыматыўнай форме, то вам прыдасца «або»: «Або ты пачынаеш слухаць Re1ikt, або мы расстаёмся!».

Яшчэ слова «або» можа ўжывацца на пачатку сказа ў значэнні «хіба?», «няўжо?», як у прыкладзе з тлумачальнага слоўніка:

► [Зося: ] — Дык ты верыш, Рыгор, пушчаным чуткам? — Або яны непраўдзівы?

У астатнім «або» і «ці» ўжываюцца аднолькава або розніца паміж імі відавочная.

 Поўнае тлумачэнне значэнняў слоў «або» і «ці»:

► або — https://www.skarnik.by/tsbm/1314
► ці — https://www.skarnik.by/tsbm/91509

Пыталася [id26303424|Анастасія Сцяклова].
==================================
Добры дзень, паважанае спадарства! Якія прыгожыя сінонімы можна падабраць да слова «канікулы»? Ананімна.

***

Вітаем!

Сінонім слова канікулы — вакацыі.

Можна таксама апісальна перадаць значэнне слова «канікулы», напрыклад, як «перапынак у вучобе».
==================================
Вось і я забраў свае. Шчыры дзякуй за цудоўныя кнігі!
==================================
Радзім зьвярнуць увагу! ☝

https://www.svaboda.org/a/pa-bielarusku-a-nie-na-movie/29325398.html
==================================
Добры дзень.
На маю думку, словы «фон» і «тло» сінонімы. І ўжываецца і тое, і гэтае. Я пра значэнне «background». Слова тло (тўо) — агульнае з польскай мовай. Паходжанне слова «фон» не даследаваў. Ці маюцца нейкія парады ўжывання ў вышэйпададзеным значэнні? І ці варта адмаўляцца ад слова «тло» толькі таму, што яго не ўсе ведаюць?..

***

Вітаем!

У сучаснай літаратурнай мове такога значэння ў слова «тло» няма.

Такая ж сітуацыя была і ў 1920-я гады. Напрыклад, «Расійска-беларускі слоўнік» 
С. Некрашэвіча і М. Байкова (1928) рэкамендуе перакладаць «фон» як «фон» або «грунт» (калі гаворка пра малюнак). У «Падручным беларуска-польскім слоўніку» 1929 года, выдадзеным у Вільні, у беларускай частцы знаходзім «фон», а ў польскай tło (гл. прымацаваную выяву). 

Такім чынам, сёння слова «тло» ў значэнні 'фон' — непатрэбнае запазычанне з польскай або ўкраінскай мовы (непатрэбнае з той прычыны, што ў нашай мове ўжо ёсць назва для гэтага паняцця). 

На пытанне пра гэтае слова мы адказвалі тут: https://vk.com/adkazy?w=wall-71024062_1196

Пытаўся [id5188249|Уладзімір Дрындрожык].
==================================
Атрымаў сёння на пошце. Вельмі ўдзячны за падарункі) Асабліва парадаваў дапаможнік па дыялекталогіі: яшчэ студэнтам займаўся па ім, а цяпер маю ўласны) Дзякуй.
==================================
Вельмі харошы матэрыял пра беларускія гаворкі. Ці ведалі вы, да прыкладу, што такое печарыцы, дубальты і ясёнка? 😎
==================================
Крыніца: 
https://www.facebook.com/slounik
==================================
Добры дзень!
Як лепш сказаць па-беларуску «комплектующие» (детали). У сеціве часта сустракаецца фраза «камплектуючыя», але ці правільна гэта?
І адразу такое пытанне — ці ёсць нейкая магчымасць аўтаматычнага пошуку адказу на пытанне ў Вашых папярэдніх паведамленнях, перш чым дасылаць яго. Можа нехта раней ужо пытаўся пра тое, што цікавіць мяне, і я, каб не турбаваць Вас лішні раз, мог бы і сам пашукаць адказ тут, але не ведаю як (проста гартаць назад — гэта доўга і не вельмі мэтазгодна, а іншага выйсця пакуль не ведаю). 
Дзякую за адказ.

***

Вітаем!

На цяперашні момант «камплектуючыя» — гэта правільны варыянт.

https://vk.com/away.php?to=http%3A%2F%2Fslounik.org%2Fsearch%3Fdict%3D%26search%3D%25D0%25BA%25D0%25B0%25D0%25BC%25D0%25BF%25D0%25BB%25D0%25B5%25D0%25BA%25D1%2582%25D1%2583%25D1%258E%25D1%2587%25D1%258B%25D1%258F%26x%3D39%26y%3D4&cc_key=

Магчымасць аўтаматычнага пошуку ёсць. Справа ад сцяны (цэнтра) нашай суполкі ёсць раздзел «спасылкі» (пад раздзелам «падпісчыкі»). Першая спасылка пад назвай «Сьцяна» вам якраз і патрэбна.

Пытаўся [id238682637|Вадзім Мохаў].
==================================
Вітаю! Падкажыце, калі ласка, ці магчыма ўжываць словазлучэнне «банкаваў на кон»? Якія дзеясловы будуць лепей падыходзіць да слова «кон»? Дзякуй.

***

Вітаем!

Слова «кон» звычайна ўжываецца з дзеясловамі «ставіць», «паставіць»: паставіць грошы на кон. 

Дзеяслоў «банкаваць» ужываецца без дапаўнення (https://www.skarnik.by/tsbm/9002).

Пытаўся [id164703216|Павел Данілаў].
==================================
Пяты выпуск выдання «Беларуская дыялекталогія. Матэрыялы і даследаванні» прысвечаны пытанням дыялектнай лексікаграфіі і тэкстаграфіі. Значная частка прац у зборніку - гэта апрацаваныя архіўныя, а таксама этнаграфічныя лексічныя матэрыялы са спадчыны беларускіх народных гаворак ХІХ-ХХІ стст. Сучасная мясцовая беларуская гаворка ў форме тэкстаў з розных рэгіёнаў Беларусі прадстаўлена абмежавана. У тэкстаграфічную частку кнігі ўключаны галоўным чынам запісы з дзяржаўнага беларуска-расійскага, беларуска-польскага і беларуска-латышскага памежжа. 
Інфармацыйна-даведачны блок матэрыялаў уключае паказальнік слоў, спісы скарачэнняў і іншыя звесткі.

http://iml.basnet.by/be/publikacyi/bielaruskaja-dyjaliektalohija-materyjaly-i-dasliedavanni-vyp-5
==================================
19 чэрвеня 1924 году нарадзiўся Васіль Уладзіміравіч Быкаў! 
 
Арт створаны FARBENDRUCK BRÜDER
==================================
Абвяшчаем вынікі нашага розыгрышу кніг!

Перамаглі [id400630040|Андрэй Кравец] і [id69706140|Vital Skryl]. 

Віншуем!

У хуткім часе з вамі звяжацца наш адміністратар.

А ўсім астатнім падпісчыкам зычым поспехаў у наступных розыгрышах! 😊
==================================
Вітаю!
Памажыце, калі ласка, як на беларускую перакласці «native speaker». 
Dziakuju)

***

Вітаем!

Англ. native speaker — бел. носьбіт мовы.

Англійска-беларускі слоўнік (Мінск, 2013):

native2 adj. 1. родны; 

native land радзіма, бацькаўшчына; 
native language родная мова; 
a native speaker носьбіт мовы.

Пытаўся [id473494268|Артур Овчинников].
==================================
Крыніца:
https://www.facebook.com/slounik
==================================
Вітаю!
Падкажыце, калі ласка, якое слова з наступных з’яўляецца больш ўжывальным, распаўсюджаным і беларускім:
Піваварства
Піваварэнне
Броварства
Браварніцтва
(у сэнсе 'працэс варэння піва')?
Загадзя дзякую!

***

Вітаем!

Усе гэтыя словы (адзначым, што ў слоўніках фігуруе форма «браварства», а не броварства) у розны час мелі (ці маюць) пашырэнне ў беларускай мове. Тым не менш розніца паміж «піваварэннем» і «піваварствам» з аднаго боку і «браварніцтвам» і «браварствам» з другога ёсць. 

«Піваварэнне» і «піваварства» абазначаюць працэс вырабу піва. «Браварства» і «браварніцтва» могуць адносіцца як да вырабу піва, так і да вырабу спірту, гарэлкі. Таму ў вашым выпадку, калі ёсць патрэба ў дакладнай
перадачы значэння, лепш выкарыстаць словы «піваварэнне» або «піваварства».

Дададзім, што ў 12-м томе «Беларускай энцыклапедыі» выкарыстаны тэрмін «піваварэнне».

Пытаўся [id238682637|Вадзім Мохаў].
==================================
Добры дзень!
Як можна перакласці фразу "курируемые вопросы"?
Загадзя дзякую!

***

Курыраваныя пытанні.

Вітаем [id238682637|Вадзім Мохаў].
==================================
Вельмі цікавае слова чуў у бабулі: негілюзная. Г вымаўляецца як рускае г.

***

Вітаем!

Сапраўды, у народнай мове ёсць слова «негілюзны». Яно значыць 'непрыгожы', 'непрыглядны'.

http://slounik.org/228818.html

Пытаўся [id37602996|Аляксей Сфорца-Сілівончык].
==================================
У рамках прапановы можна набыць па зьніжаных цэнах лінгвістычныя публікацыі:

📖 Юры Шэрах — Праблемы фармаваньня беларускай мовы (PDF | EPUB) 

📝Прарыўная праца амэрыканскага лінгвістага ўкраінскага паходжаньня Юрыя Шэраха, прысьвечаная ўплыву балцкіх гаворак на фармаваньне беларускае мовы. У прыватнасьці, аўтар пераканаўча даводзіць, што такія вызначальныя фанэтычныя рысы беларускае мовы як аканьне ды яканьне маюць балцкае паходжаньне.

https://arche.by/item/64

-----------------------------------------------------------------------

📖 Крыстыян Швэйгард Станг — Заходняруская канцылярская мова Вялікага Княства Літоўскага (PDF | EPUB)

📝Пераклад клясычнай працы нарвэскага лінгвістага Крыстыяна Швэйгарда Станга (арыгінальны тытул "Die westrussische Kanzleisprache des Großfürstentums Litauen. Oslo 1935 (= Skrifter utgitt av Det Norske Videnskaps-Akademi i Oslo, Historiskfilosofisk Klasse 1935, 2").

https://arche.by/item/801
==================================
#акцыя 

Сакрэтная гісторыя Літвы ✨ 
 
У рамках новай акцыі рэдакцыя "ARCHE" прапаноўвае публікацыі, якія яшчэ нядаўна былі недаступныя беларускаму чытачу! 📚 
 
✒ Найперш праз моўны бар'ер, бо большасьць іх была напісаная ў арыгінале на замежных мовах. 
✒ Другое, былі іншыя прычыны, перадусім ідэалягічныя — беларусам з самага верху было забаронена ведаць ключавыя аспэкты свае нацыянальнае гісторыі. 
 
💡Мы задумалі гэтую акцыю, каб зьняць арэол сакрэтнасьці й загадкавасьці з важных старонак нашае гісторыі. 
 
Заклікаем карыстацца момантам! 😉 
 
📌 Поўны сьпіс выданьняў з апісаньнямі й цэнамі даступны на старонцы: 👇
https://arche.by/promotions/44.html
==================================
Сёння да нас завітаў адзін з рэзідэнтаў Comedy Club [id356687508|Андрэй Скараход]! 😎

Андрэй напісаў пра нас у сваім інстаграм-акаўнце: «Вялізны дзякуй спадару прадаўцу і ўвогуле гэтаму праэкту за тое, што за 30 гадоў свайго жыцця я ЎПЕРШЫНЮ размаўляў на роднай мове, і ў гэты момант ніхто не саромеўся знаходзіцца побач. Як кажуць, ёсць попыт - ёсць і прапанова ;) Малайцы - LSTR Adzieńnie. Усім беларусам раю сюды заглянуць!» 😍

Дзякуй за добрыя словы! Пішыце і вы пра нас у сваіх сацыяльных сетках, не забывайце пра тэгі: #belaruspride #madeinbelarus #lstradziennie #lstr_adziennie #lstr 🙌
==================================
Вітаю. Такі прыклад: «Многія людзі незнаёмыя з мастацтвам Афрыкі». Альбо «не знаёмыя»? (асобна ці разам?)
Уласныя развагі прывялі мяне да таго, што «знаёмыя» варта разглядаць як дзеепрыметнік ад дзеяслова «знаёміць». Тады маем выпадак, калі пры дзеепрыметніку ёсць залежнае слова (з чым? — мастацтвам), і тады «не» правільна пісаць асобна. Ці можна так разглядаць? Альбо гэта ўсё ж прыметнік? Альбо тут магчыма варыятыўнасць?

***

Вітаем!

«Знаёмы» ўсё ж трэба разглядаць як прыметнік. У Правілах беларускай арфаграфіі і пунктуацыі ён фігуруе ў наступным месцы:

► § 40. Правапіс не (ня) і ні 
1. Не (ня) пішацца разам:

<...>

з прыметнікамі і прыметнікавымі прыслоўямі на -о (-а), калі спалучэнне іх з не служыць не для адмаўлення якога-небудзь паняцця, а для выражэння новага, супрацьлеглага паняцця: невысокі (нізкі), нешырокі (вузкі), недалёкі (блізкі), неспакойны (які хвалюецца), невялікі (малы), нелегальна (падпольна, скрыта), нямнога (мала) і інш., а таксама з прыслоўем няйначай (абавязкова). Наяўнасць паясняльных слоў, як правіла, не ўплывае на напісанне разам не з прыметнікамі: незнаёмы нам аўтар, невядомыя навуцы факты, непрыгодны для будоўлі матэрыял, няправільныя ў многіх адносінах вывады.

Як відаць з правіла, незнаёмыя (разам) трэба пісаць, калі "спалучэнне з не служыць не для адмаўлення якога-небудзь паняцця, а для выражэння новага, супрацьлеглага паняцця". Значыць, калі мы ўсё ж хочам падкрэсліць адмаўленне, трэба пісаць не знаёмыя (асобна). Пры гэтым наяўнасць паясняльных слоў ролі не іграе.

Прасцей кажучы, у многіх выпадках аўтар сам выбірае, якое напісанне лепш адпавядае таму, што ён хоча сказаць.

Трэба дадаць, што пры ўжыванні прыметніка ў функцыі выказніка (як у вашым прыкладзе) часта мае месца асобнае напісанне.

Пытаўся [id5188249|Уладзімір Дрындрожык].
==================================
Вітаю. Маю 5 пытанняў: 
1) Працы якіх мовазнаўцаў спадарства магло б параіць чалавеку, які хоча паступаць на філфак? Цікавіць фразеалогія і культура маўлення. PDF. 
2) Як вы ставіцеся да курсаў "МОВА НАНОВА"? Маю на ўвазе менавіта граматычную частку. 
3) Як спадарства адносіцца да фігуры Вінцука Вячоркі?
4) Надоечы бабуля сказала: "Вазьмі пячэнне на берагу стала". Мяне здзівіў і канчатак, і значэнне "берага". Можаце прааналізаваць гэты момант? Вузкадыялектная з'ява (Чэрв., Бярэз.), а мо проста выдумлянне маёй любімай бабулі?
5) Бачыў, што раней у суполцы было шмат допісаў (нататак, пастоў?) ад адміністрацыі — нейкія моўныя цікавосткі etc. Чаму ж перасталі? 

Атрымалася 6. 

Загадзя дзякую, мае любыя.

***

Вітаем!

1. У першую чаргу раім працы Івана Лепешава. Ён якраз вядомы як спецыяліст у галіне фразеалогіі. Да таго ж ён аўтар выдання «Культура маўлення» (прымацоўваем яго кнігі ў выглядзе PDF-файлаў).

2. У цэлым курсы «Мова нанова» адыгрываюць станоўчую ролю ў распаўсюджванні беларушчыны. Яны таксама ўяўляюць сабой адну з пляцовак, дзе тыя, каму цікавыя беларускія мова і культура, могуць сустракацца, абменьвацца думкамі і г. д. У сённяшняй сітуацыі гэта ўсё, безумоўна, пазітыўна. Аднак, не прымяншаючы ўнёску Глеба Лабадзенкі ў беларускую справу, варта памятаць, што ён не мовазнавец, а журналіст.

Звычайна ў матэрыялах гэтых курсаў больш хібаў дапускаецца ў галіне слоўніка, а не граматыкі (хоць бываюць і граматычныя і арфаграфічныя недакладнасці). Падрабязней пра некаторыя гэтыя недахопы глядзіце тут:

https://vital-stan.livejournal.com/33506.html
https://vital-stan.livejournal.com/35359.html

3. Вінцуку Вячорку таксама варта аддаць належнае за распаўсюджванне і адстойванне беларушчыны. Аднак часта нельга пагадзіцца з яго метадамі. Напрыклад, тут: https://vk.com/adkazy?w=wall-71024062_6205 мы пісалі пра скажэнне ім інфармацыі пра слоўнікі. Бывае, яго артыкулы могуць увесці пачаткоўцаў у зман. Таму да звестак з тэкстаў сп. Вячоркі трэба ставіцца дастаткова крытычна.

4. Такое значэнне слова «бераг» мае не толькі ў народнай мове. Зафіксавана яно, напрыклад, у «Тлумачальным слоўніку беларускай мовы» (https://www.skarnik.by/tsbm/9669, гл. першае значэнне пасля знака //).

Канчатак -у ў форме меснага склону адзіночнага ліку назоўнікаў мужчынскага роду з асновай на [г] даволі пашыраны ў народна-дыялектнай мове (карта з «Дыялекталагічнага атласа беларускай мовы»:
https://res.cloudinary.com/philology/image/upload/dabm/74.jpg).

Такім чынам, назваць тое, што вы пачулі, вузкадыялектнай з'явай нельга. Ваша бабуля нічога не выдумляла, а проста вы сутыкнуліся з жывой стыхіяй беларускай мовы. 😊 

5. Усё гэта пытанне часу і натхнення. 😎 Рашэння перастаць ствараць такія допісы мы не прымалі. Таму, як толькі зоркі сыдуцца, а тыя самыя час і натхненне пачнуць прыбываць у незлічоных памерах, — новыя моўныя цікавінкі, вядома ж, будуць апублікаваныя ў суполцы. 

Пытаўся [id468805302|Мацей Бурачок].
==================================
Прывітанне, спадарства! 
Дапамажыце мне, калі ласка, знайсці фільм «Любоў насамрэч», 2003, які быў агучаны Францішакам Вячоркам. Я нідзе не магу яго адшукаць. 
І яшчэ: я маю моцнае жаданне знайсці праграмму «Падарожжа дылетанта», якая ішла на канале СТБ. 
Буду вельмі ўдзячна вам за дапамогу!

***

Вітаем!

Спасылка на спампоўванне гэтага фільма ёсць у суполцы «Кінакіпа» (https://vk.com/kinakipa?w=wall-136884833_1580). Дарэчы, раім усім аматарам кіно гэтую суполку, у якой сапраўды цэлая кіпа фільмаў на беларускай мове!

Прасцей за ўсё знайсці патрэбны вам выпуск прыгод Дылетанта праз сайт праграмы (http://zyhamont.by/index.php), дзе ёсць зручная карта Беларусі, на якой пазначаны мясціны, наведаныя Юрыем Жыгамонтам.

Пыталася [id206903983|Sad Mildjoy].
==================================
Ці сапраўды беларусы ня хочуць размаўляць па-беларуску? 🤔

Пачытайце ⤵
==================================
Вітаю! Падкажыце, калі ласка, якога ўсё ж такі роду слова «дзякуй»? Увесь час, пачынаючы ад пачатку майго навучання белмове, для мяне яно было выключна мужчынскага роду, але нарматыўна, як аказалася, ніякага… 
Якому варыянту аддаваць перавагу? Ці мае сэнс у дадзеным выпадку прытрымлівацца сучасных нормаў?

***

Вітаем!

У адным з асноўных нарматыўных даведнікаў — «Слоўніку беларускай мовы» 2012 года — назоўнік «дзякуй» пададзены і з ніякім, і з мужчынскім родам (https://vk.com/away.php?utf=1&to=http%3A%2F%2Fslounik.org%2Fsearch%3Fdict%3Dsbm%26search%3D%25D0%2594%25D0%25B7%25D1%258F%25D0%25BA%25D1%2583%25D0%25B9%26x%3D0%26y%3D0). Такім чынам, сёння можна казаць «шчыры, вялікі дзякуй», не парушаючы нормаў літаратурнай мовы.

Пра тое, што гэтае слова павінна мець менавіта мужчынскі род, у свой час пісаў мовазнавец Юрась Бушлякоў (чытайце пра гэта ў кнізе яго практычных эсэ «Жывая мова»). Меркаванне спадара Бушлякова грунтуецца на тым факце, што назоўнікі, якія канчаюцца на [й] — гай, рай, край, — маюць у беларускай мове мужчынскі род. Мы лічым, што сёння сапраўды варта ўжываць «дзякуй»
як назоўнік мужчынскага роду, тым больш што гэтае ўжыванне і так распаўсюджанае ў цяперашнім пісьмовым і вусным маўленні. 

Дзеля справядлівасці адзначым, што і выпадкі выкарыстання гэтага слова як назоўніка ніякага роду не беспадстаўныя. Так яно ўжывалася ў літаратуры, зафіксавана ў «Беларуска-расійскім слоўніку» М. Байкова і С. Некрашэвіча, у «Слоўніку мовы "Нашай Нівы" (1906—1915)». З ніякім родам падаецца яно і ў «Слоўніку беларускіх гаворак паўночна-заходняй Беларусі і яе пагранічча».

Пытаўся [id236173400|Никита Семак].
==================================
Добры дзень! Патрэбна дапамога. Ці правільна ужыта слова «выкананая» ў выразе: «Каліброўка выкананая паспяхова»? Сумняюся наконт літары я на канцы слова. Ці няма розніцы «выканана» ці «выкананая»?

***

Вітаем!

У такіх выпадках дапушчальны і поўны, і кароткі канчатак.

Пыталася [id8547407|Дар'я Сакалова].
==================================
Добры дзень! Адкажыце, калі ласка, які канчатак правільна ўжываць у слове «мозг», калі гаворка ідзе пра захворванні, напрыклад інсульт галаўнога мозга ці мозгу. Слоўнік Кандрата Крапівы, напрыклад, перакладае «воспаление мозга» як «запаленне мазгоў», там жа слова «мозг» анатамічнае — мозгу, у «Граматычным слоўніку назоўніка» мозг у сэнсе 'тканка ў поласці касцей' — таксама мозгу, але як орган мыслення — мозга. Калі гаворка ідзе пра захворванні, як расцэньваць гэты самы мозг? Як орган мыслення ці тканку-рэчыва?) Дзякуй!

***

Вітаем!

Правільна «інсульт галаўнога мозга». У гэтым выпадку маецца на ўвазе цэнтральны аддзел нервовай сістэмы (знаходзіцца ў чэрапе і канале пазваночніка). «Мозгу» будзе тады, калі маецца на ўвазе 'тканка, якая напаўняе поласці касцей у чалавека і пазваночных жывёл' (напрыклад, яна ёсць у рэбрах): 

► Парадак дня калегіі быў прысвечаны разнастайным тэмам: ад ранняй дыягностыкі пухлін да перасадкі касцявога мозгу, і па кожнай з іх ёсць значныя перадумовы па ўзаемадзеянні (БелТА. «Новыя стандарты ў лячэнні анкапацыентаў зацвердзяць у Беларусі». 05.10.2017, 11.50 http://blr.belta.by/printv/society/view/novyja-standarty-u-ljachenni-ankapatsyentau-zatsverdzjats-u-belarusi-62504-2017/).

Пыталася [id3653152|Оксана Василевская].
==================================
Легендарная камедыя з Мэрылін Манро з’явілася па-беларуску! “Хтосьці любіць гарачае” (Some Like It Hot), спадарства! 
Джо і Джэры – звычайныя чыкагскія музыкі, якія граюць у падпольным бутлегерскім клубе і спускаюць усе грошы на скачках. Аднойчы Фартуна канчаткова адварочваецца ад іх, калі яны выпадкова становяцца сведкамі гангстарскай перастрэлкі. Цяпер яны вымушаныя ўцякаць з роднага горада. А каб іх дакладна не пазналі, музыкі вырашаюць пераапрануцца ў жанчын і наймаюцца ў жаночы гурт. Тут і пачынаецца дзікая весялосць! 
Спампаваць, або паглядзець фільм анлайн можна па спасылках на старонцы [club137358267| Gavarun_by].
==================================
Спадарства! Гаворка пойдзе пра серыю кніг «Гары Потэр». Днямі ўведала, што на knihi.com ёсць аматарскія пераклады на беларускую, але ж я траха не кульнулася разам з крэслам, калі пабачыла тыя «пераклады» — тандэт, у кожным сказе якога з дзясятак памылак і канструкцый, не ўласцівых нашай мове (я не мовазнаўца — я ў вёсцы гадавалася), напісана ўсё вельмі непісьменна дый задужа беднаю моваю. Кажучы проста — нікуды не варта. 

Вядома, гэтыя пераклады рабіліся людзьмі, якія беларускай мовы не ведаюць і не адчуваюць, але тыя людзі, напэўна, мелі добрыя намеры. Рэч у тым, што педагогі лічаць гэтую серыю кніг важнай дапамогаю ў паляпшэнні ўзроўню пісьменнасці дзяцей і маюць рацыю (адразу прыгадваю сваё маленства дый тое, як зашывалася пад коўдраю з Гары і ліхтарыкам; даволі захапляльная і простая тэкстам кніга, багатая на фразеалогію, складаныя сказы і ўсялякія апісальныя звароты; ніколі не мела клопату з дыктоўкамі па рускай у школе, мяркую, дзякуючы Роўлінг — кніжкі ажно да дзюрак зашморгала). Гэта адна з найпапулярнейшых кніг сучаснасці, а гаварыць пра якасны «жывы» беларускі пераклад, на вялікі жаль, не выпадае. Дарэчы, на ўкраінскую яе штораз перакладалі адразу ж пасля афіцыйнага выхаду. Пра што гэта сведчыць? Я бачу пэўную праблему, бо, напісаная матчыным словам, яна адыграла б сваю ролю ў вывучэнні мовы дзецьмі, бо, як казаў Быкаў, без авалодання моваю маладзейшымі пакаленнямі робіцца марнаю ўся ідэя беларушчыны і праз якія 20 гадоў беларускую кніжку не будзе каму і прачытаць.

Спадарства, а зараз будзе пытанне. Можа вы маеце якія выхады на таго ж Баршчэўскага ці якіх іншых дасведчаных перакладчыкаў? Я шукала, ды марна... Трэба давесці ім, наколькі гэты важна — перакладаць не толькі сусветную класіку, але і сучасныя бестселеры. Іначай з'яўляюцца вось такія «пераклады», а пасля і людзі, што кажуць нешта пра «штучную мову». 
Тыя «беларускамоўныя» версіі трэба абавязкова выдаліць, бо там і рэдагаваць няма чаго. А што ж да класікі, дык я дужа люблю Гічкока. Ягоны «Vertigo» - гэта найлепшы фільм усіх часоў паводле апытанняў самых уплывовых дзеячаў кіно і крытыкаў, але ж для беларускай мовы яго не існуе, зрэшты, як і ніводнага іншага фільма пяра Вялікага Майстра Саспэнсу. 

Трэба гаварыць пра гэта! Нават болей — трэба гэта выпраўляць, а не сядзець рукі склаўшы. 

Іначай гамон.

***

Вітаем!

Тэма, якую вы падымаеце, безумоўна, вельмі важная. І мы згодныя з вамі наконт таго, што сучасныя папулярныя кнігі (фільмы, гульні і г. д.) абавязкова павінны перакладацца на беларускую мову, прытым як мага больш якасна.

Аднак, каб такія пераклады з'яўляліся, трэба кожны раз вырашаць шмат пытанняў. І знайсці добрых перакладчыка і рэдактара хоць і складана, але гэта не самае цяжкае. Каб кнігу можна было спакойна прадаваць і рэкламаваць, неабходна атрымаць дазвол праваўладальнікаў, што не заўсёды бывае проста, тым больш калі гаворка ідзе пра такія папулярныя творы, як «Гары Потэр». Не маючы дазволу праваўладальніка, ніякае сур'ёзнае выдавецтва не захоча займацца кнігай.

Такім чынам, калі вы сапраўды хочаце, каб справа з беларускімі перакладамі прасоўвалася, вам трэба:

1) звязацца з праваўладальнікам і даведацца, што трэба зрабіць, каб атрымаць дазвол на пераклад і выданне (гэтым пытаннем пры вялікай зацікаўленасці можа займацца і выдавецтва);

2) знайсці выдавецтва, якое хоць бы тэарэтычна захацела б займацца падобнымі рэчамі, і пачаць з ім перагаворы (магчымыя варыянты: «Пазітыў-цэнтр», «Янушкевіч»);

3) знайсці перакладчыка і рэдактара (выдавецтва можа прапанаваць і сваіх, але лепш быць знаёмымі з імі асабіста, гэта можа палегчыць вырашэнне некаторых пытанняў. Магчыма, з гэтым пунктам могуць дапамагчы суполкі па перакладзе фільмаў накшталт [club137358267|Gavarun_by]);

4) калі стане вядома, якія сродкі спатрэбяцца для ажыццяўлення ўсёй работы, стварыць краўдфандынгавы праект (напрыклад, на talaka.org) і пастарацца максімальна яго разрэкламаваць (вядома, з гэтым пунктам будзе менш праблем, калі вы знойдзеце добрага спонсара, але гэта надзвычай складана).

Мусім заўважыць, што ў выглядзе пунктаў гэта здаецца даволі простым. Але на справе ўжо на 1-м або 2-м кроку вам проста могуць сказаць, што не зацікаўлены ў выданні такога перакладу, і пераконваць у тым, што гэта вартая справа, будзе цяжка. Ключавы момант для з'яўлення кнігі — дэманстрацыя вялікай колькасці людзей, гатовых падтрымаць праект (тады праваўладальнікі і выдаўцы будуць бачыць, што на гэтым можна зарабіць). 

Пыталася [id464148070|Магдалена Жылінская].
==================================
Вітаю! Скажыце, калі ласка, як можна прыгожа перакласці надпіс на лаўцы ў горадзе "Осторожно! Покрашено!"?

***

Вітаем!

«Асцярожна, пафарбавана».

Такі пераклад падае, напрыклад, у «Англійска-беларускі слоўнік» (2013):

► wet2 [wet] adj. 1. мокры, вільготны, сыры; 
“Wet paint” «Aсцярожна, пафарбавана» (надпіс).

Пытаўся [id452812651|Уладзіслаў Тарановіч].
==================================
Добры дзень. Падкажыце, калі ласка, ці ёсць у Беларусі сотавыя аператары, якія ажыццяўляюць прыём USSD-паведамленняў (баланса) на беларускай мове. А калі ёсць, то як гэта падключыць. Загадзя дзякуй.

***

Вітаем!

USSD-запыты — гэта лічбы і сімвалы, напрыклад *100#.

Калі вы маеце на ўвазе адказы на такія запыты або меню, якое з'яўляецца пры рабоце з імі, то гэтую інфармацыю трэба ўдакладняць у саміх аператараў.

Пытаўся [id235940708|Дима Полешко].
==================================
Чаму ў Быкава выкарыстоўваецца слова «ўдвох»?
 
► Але вялікай злосьці ў бамжа не адчувалася, той толькі вылаяўся, і праз хвіліну яны ўдвох лазілі па калені ў вадзе, мацалі ў дне нагамі, шарылі рукамі ў трысьнягу (Васіль Быкаў. «Ваўчыная яма»).

***

Вітаем!

Сёння побач з «удвух» дапушчальным з'яўляецца і слова «ўдвох». «Удвух» разглядаецца пры гэтым як асноўны варыянт. «Удвох» паходзіць з народных гаворак, таму не дзіўна, што носьбіт беларускай мовы Васіль Быкаў ужываў яго ў сваіх творах.

http://slounik.org/search?dict=sbm&search=%D1%83%D0%B4%D0%B2%D0%BE%D1%85&x=0&y=0

Пытанне ад [id420604153|Пытаньне-З Кошыка].
==================================
📖 Віцебскі краёвы слоўнік: (матар'ялы). Папяровае выданьне
У выдавецтве засталося 5 апошніх паасобнікаў. 
Можна пасьпець сабе прыдбаць 🙂
==================================
☝Апошні шанц: рэдкія выданьні "ARCHE" з Варшавы! 📚

Шаноўныя сябры! 🎩
 
📝 У другой палове траўня выдавецтва "ARCHE" ўзяло ўдзел у Варшаўскай міжнароднай кніжнай выставе. Апрача радасных сустрэч з нашымі чытачамі вандроўка ў Варшаву дазволіла забраць адтуль колькі рэдкіх і каштоўных выданьняў, наклад якіх у Беларусі цалком вычарпаўся. 
 
📖 Гэта кнігі па гісторыі Беларусі, грунтоўныя штудыі беларускае мовы, а таксама рэдкія нумары часопісу "ARCHE". 
 
📍Цяперашні распродаж — гэта адна з апошніх, а можа нават апошняя мажлівасьць набыць важныя для беларускае культуры публікацыі. 
 
Стань шчасьлівым уладальнікам рэдкіх паасобнікаў! 😉
 
📌 Поўны сьпіс выданьняў з апісаньнямі й цэнамі даступны на старонцы: 👇

https://arche.by/promotions/29.html
==================================
Скажыце, калі ласка, як правільна перакласці выраз «прошло две недели»? «Прайшло два тыдні» ці «прайшлі два тыдні»?

***

Вітаем!

Прайшло два тыдні.

Пытаўся [id452812651|Уладзіслаў Тарановіч].
==================================
Вітаю! Дапамажыце, калі ласка, перакласці на беларускую мову слова «стерва».

***

Вітаем!

Пераклад гэтага слова ёсць у руска-беларускім слоўніку: https://www.skarnik.by/rusbel/91069

Як сінонімы могуць выкарыстоўвацца назоўнікі «падлюка», «шэльма» і іншыя. 

Пытаўся [id452812651|Уладзіслаў Тарановіч].
==================================
Вітаю! Адкажыце, калі лакска, як правільна перакласці словы "глава книги" і "раздел книги"? Можна перакласці як "глава кнігі" і "раздзел кнігі" ці тое і тое перакладаецца як "раздзел"? Дзякую.

***

Вітаем!

Перакладаць так, як вы напісалі (са словам «глава»), дапушчальна. Аднак звычайна рускае «глава» перакладаецца як «раздзел». Рускае «раздел» можа перакладацца як «раздзел», «частка» або проста на месцы новай часткі ставіцца лічба (без саміх слоў «раздзел», «частка»).

Пытаўся [id182754965|Александр Булынко].
==================================
Паважанае спадарства! 
25 серый з класічнага мультсерыяла пра Мікі Маўса могуць з'явіцца па-беларуску! 
Ужо зараз даступная пілотная серыя! 
Заклікаем падтрымаць краўдфандынгавы праект па зборы сродкаў для лакалізацыі па-беларуску астатніх серый! 
https://www.talaka.org/projects/2719/overview
==================================
Вітаю.

1. Яна "ляглА" ці "лЕгла"?
(легчы зак. лягу, ляжаш, ляжа, ляжам, ляжаце, лягуць; ляж, ляжце; лёг, лягла, лягло, ляглі; і лёг, легла, леглі // Граматычны дзеяслова (слоўнік.орг))

2. На прыкладзе рас. мовы:
ликвидируют (что сделают?)=ликвидируют (что делают? сейчас)
(няма розніцы).

Ці ёсць у бел. мове розніца? І ці слушная форма ліквідоўваюць?

Ліквідуюць (што зробяць?), ліквідоўваюць (што робяць? цяпер).
---------------------------------------------
Дзякую.

***

Вітаем!

1. Як відаць з прыведзенага вамі артыкула граматычнага слоўніка, правільнымі лічацца абедзве формы: і лягла, і легла. Абодва варыянты з рознымі націскамі можна знайсці ў творах аўтарытэтных айчынных аўтараў. Таму нельга сказаць, што нейкі з іх трэба лічыць горшым або лепшым.

2. Хоць у пэўных даведніках і фіксуецца дзеяслоў «ліквідоўваць», а яго будова не супярэчыць законам утварэння адпаведных формаў, паводле асноўных нарматыўных слоўнікаў у беларускай мове ў абодвух выпадках ужываецца «ліквідаваць». Такая цяперашняя норма, і мы раім прытрымлівацца яе.

Пытаўся [id5188249|Уладзімір Дрындрожык].
==================================
Вітаю Вас. У мяне зноў пытанне пра граніцу. Ёсць выраз такі "граница на замке". Як па-беларуску "на замке" ці "пад замком" або так і так слушна?? Было б добра атрымаць хуткі адказ!!! Дзякуй!

***

Вітаем!

Гэты выраз па-беларуску выглядае як «граніца на замку». Ён зафіксаваны ў «Тлумачальным слоўніку беларускай літаратурнай мовы» (2016).

Пытаўся [id186513758|Дмитрий Макаренко].
==================================
Увага! Розыгрыш!

Мы падорым два наборы па дзве кніжкі.

📖 «Дыялекталогія беларускай мовы» Аляксандра Крывіцкага

Нядаўна выйшла кніга выбраных прац А. А. Крывіцкага (http://iml.basnet.by/be/publikacyi/kryvicki-aa-vybranyja-pracy), і мы вырашылі, што нашым падпісчыкам можа быць цікавая ранейшая работа гэтага аўтара. У дапаможніку разглядаюцца гісторыя беларускай дыялекталогіі як навукі і асноўныя асаблівасці сучасных гаворак, а таксама сувязь народна-дыялектнай і літаратурнай мовы. 

📖 «Слоўка за слоўкам»

Гэты даведнік па культуры беларускай мовы напісаны выкладчыкамі Беларускага дзяржаўнага ўніверсітэта. Ён дасць магчымасць разабрацца з пэўнымі складанасцямі, якія ўзнікаюць у тых, хто сёння карыстаецца роднай мовай у пісьмовым або вусным выглядзе.

Каб стаць уладальнікам такога міні-набору, трэба:

👉 быць падпісаным на «Дапамогу па беларускай мове»;

👉 зрабіць рэпост гэтага допісу;

👉 не выдаляць яго да канца розыгрышу.

Імёны дваіх пераможцаў даведаемся 20 чэрвеня.

🚚 Адпраўка кніг поштай па Беларусі за наш кошт!
==================================
Добры дзень. Наконт множнага ліку маю пытанне.
Прыклад:
шмат ведаў, якія назапашаны за ўсё жыццё
АЛЬБО
шмат ведаў, якія назапашаныЯ за ўсё жыццё.
Дзякую.

***

Вітаем!

Калі побач з дзеепрыметнікам ёсць слова, якое паказвае на множны лік (у вас гэта «якія»), то рэкамендуецца ўжываць сам дзеепрыметнік з кароткім канчатакам: шмат ведаў, якія назапашаны за ўсё жыццё. Увогуле, у такіх выпадках (калі гэтаму нічога не перашкаджае) можна проста прыбіраць слова «які», каб у выніку атрымалася: шмат ведаў, назапашаных за ўсё жыццё.

Тое ж датычыцца наступных прыкладаў: былі атрыманы новыя звесткі, мною прачытаны шматлікія каментарыі і г. д.

Пытаўся [id5188249|Уладзімір Дрындрожык].
==================================
Вітаю, Вас. Скажыце, калі ласка, ці правільна ў сказе пра пагранічныя войскі выкарыстоўваць слова «мяжа» або лепш трэба прытрымлівацца афіцыйнай назвы пагранічных войск (ці службы, гэта не важна) і карыстацца словам «граніца»???!! Дзякуй!

***

Вітаем!

Слова «мяжа» (разам з «граніцай») фіксуецца сучаснымі нарматыўнымі даведнікамі ў значэнні 'пагранічная лінія паміж сумежнымі дзяржавамі' (https://www.skarnik.by/tsbm/39547). Таму ў тэксце пра пагранічныя войскі гэтае слова можа мець месца. 

Варта памятаць, аднак, што для аднаго тэксту пажадана ўзяць за асноўны нейкі адзін варыянт.

Пытаўся [id186513758|Дмитрий Макаренко].
==================================
Вітаю!
Скажыце, калі ласка, як правільна: "даярам" ці "даяром" (т. скл.) (н. скл. - даяр)?
Дзякуй 😊

***

Вітаем!

Даяром.

Даныя «Граматычнага слоўніка назоўніка»:

даяр м. даяр, даяра, ДМ даяру, даяром; мн. даяры, РВ даяроў, даярам, даярамі, даярах.

Пыталася [id138659661|Наста Кісялёва].
==================================
Скажыце, калi ласка, у слове «хлебнiца» магчымы суфiксы -н- i -iц- па сучасных поглядах, або толькi -нiц-? Бо ёсць жа слова «хлебны».

***

Вітаем!

Слова «хлебніца» мае два суфіксы: -н- і -іц-. Такія звесткі падаюць і даведнікі (напрыклад, «Школьны марфемны слоўнік»). 

Пыталася [id69408065|Ольга Калистратова].
==================================
Як правільна: "Успомніць" ці "Ўспомніць"?

***

Вітаем!

Ваша пытанне не зусім зразумелае.

Калі «ўспомніць» стаіць у сказе пасля слова, якое заканчваецца на галосны, то павінна пісацца ў: «Я не змог хутка ўспомніць адказ». 

Калі ж «успомніць» стаіць пасля слова на зычны або пасля знака прыпынку (не з'яўляюцца знакамі прыпынку квадратныя дужкі, злучок і двукоссе), то пішацца у: «Ты павінен успомніць, хто табе гэта сказаў», «Яна хацела супакоіцца, успомніць усё, чаму яе навучылі».

Пытанне ад [id420604153|Пытаньне-З Кошыка].
==================================
Вітаю) Не хацелася б тупіць але ці не маглі б вы растлумачыць «прагнуць» і «жадаць»? Наўпрост, я — самавучка. Дык блытаюся.
Дзякуй🍗🍺

***

Вітаем!

На пытанне пра гэтыя словы мы адказвалі тут: https://vk.com/adkazy?w=wall-71024062_457

Пытаўся [id31661377|Артур Занкевіч].
==================================
Вітаю!
Дапамажыце, калі ласка, выбраць правільнае дапасаванне:
выдалены 1 файл,
выдалена (ці выдалены?) 3 файлы,
выдалена 5 файлаў.
Пытанне менавіта па другім радку (з лічбамі 2, 3, 4): выдалена ці выдалены? І калі можна, спасылачку на адпаведную крыніцу.
Дзякуй!

***

Вітаем!

Выдалена 3 файлы.

У вашым выпадку выказнік выражаны дзеепрыметнікам залежнага стану і ўвага ў большай ступені засяроджана на колькасці, таму «выдалена» не ставіцца ў форму множнага ліку. 

Форму множнага ліку выказнік звычайна прымае, калі трэба паказаць, што названыя дзейнікам асобы ці рэчы павінны ўспрымацца як пэўныя адзінкі, якія маюць свае характэрныя прыкметы. Ужываннем такой формы таксама можа падкрэслівацца, што кожная з адзінак актыўна ўдзельнічае ў дзеянні.

Больш падрабязна і з прыкладамі гэтае пытанне разгледжана ў «Даведніку па літаратурнай праўцы» Пятра Жаўняровіча (гл. прымацаваныя выявы са стар. 346—347)

На падобнае пытанне мы адказвалі раней тут: https://vk.com/adkazy?w=wall-71024062_8081

Пытаўся [id35958204|Кирилл Куршук].
==================================
Вітаю! Ці слушна ўжываць такую канструкцыю, як «злачынна недаацэнены», альбо ёсьць штосьці больш зручнае? 
Дзякуй зараней!

***

Вітаем!

Прыведзеная вамі канструкцыя правільная. 

Пытаўся [id85389804|Роман Елдинский].
==================================
Шаноўныя! 
Дзе і кім фіксуюцца гэтыя словы? Якое іх дакладнае значэнне? 
1. “Дай мне, гаспадынька, кусок сала, каб сьвінка не прапала, ЛЫЧКО каўбас і я пайду ат вас” – прыгаворвае цыган да ТОХЦІЦЬ ён крупы ў саган. 
2. ПАДКАСНУЎСА ён к Ноевуй жонцы яшчэ раз. 
3 …та акамон, та ПРАВАНТОВЫ пісар, та дзяк. 
(Гэта са Случчыны, казкі, запісаныя А. Сержпутоўскім)

***

Вітаем!

1. «Лычко» — гэта дыялектная форма слова «лычка», якое абазначае колца каўбасы (https://www.skarnik.by/tsbm/36389). Менавіта форма «лычко» зафіксавана яшчэ ў значэнні 'нізка сушаных грыбоў' (гл. прымацаваную выяву з «Матэрыялаў да слоўніка Мазырскага Палесся»).
 
«Тохціць» — гэта форма 3-й асобы адзіночнага ліку дзеяслова «тахціць», які ў вашым выпадку мае значэнне 'валіць, піхаць, усоўваць' (гл. выяву з «Этымалагічнага слоўніка беларускай мовы»).

2. «Падкаснуцца» — дыялектны антонім да слова «адкаснуцца», якое значыць 'адстаць, адчапіцца, адвязацца' (https://www.skarnik.by/tsbm/3215). У даведніку «Народная лексіка Гомельшчыны ў фальклоры і мастацкай літаратуры» фіксуецца блізкі «сваяк» дзеяслова «падкаснуцца» — «падкасацца» 'прычапіцца' (гл. трэцюю прымацаваную выяву).

3. «Правантовы пісар» — гэта народная форма старабеларускага «провентовый писаръ» 'службовая асоба, якая займалася ўлікам якіх-небудзь даходаў, прыбыткаў' (ад «провентъ» — 'даход; прыбытак', гл. прымацаваную выяву з «Гістарычнага слоўніка беларускай мовы»). Цікава, што пасаду «правантовы пісар» (у арфаграфіі арыгінала — «правантовый писарь») у сваіх успамінах згадвае Адам Багдановіч (бацька Максіма Багдановіча). Ён паясняе гэтае слова рускімі прыметнікамі «амбарный» і «провиантский» (гл. кнігу «Адам Богданович. Я всю жизнь стремился к свету. Кн. 1. Мои воспоминания», стар. 57, 59)

Пытаўся [id180137156|Алексей Бруй].
==================================
Чым адрозьніваюцца «трапна» і «дакладна»?

***

Вітаем!

Слова «трапна» (як сінонім да «дакладна», «удала») мае жывую вобразнасць. У прамым значэнні яно адносіцца да дзеяння, якое звязана з пападаннем у цэль: трапна стрэліць. У тым значэнні, у якім яно сінанімічнае прыслоўю «дакладна», «трапна» ўжываецца ў пераносным сэнсе. Напрыклад, «трапна пажартаваць» значыць як бы «трапіць» ва ўмоўную «цэль» сваім жартам.

Прыслоўе «дакладна» больш, калі можна так сказаць, катэгарычнае. Яно проста абазначае, што нейкае дзеянне адпавядае пэўным крытэрыям: дакладна вызначыць колькасць удзельнікаў.

Як відаць, гэтыя словы маюць даволі моцныя адрозненні ў значэннях і ў большасці выпадкаў не ўзаемазамяняльныя.

Пытаўся [id31661377|Артур Занкевіч].
==================================
Што значыць слова «вызвездзіла», якое беларусу можа спатрэбіцца на рамантычным спатканні? 

https://nn.by/?c=ar&i=209151
==================================
Як дакладна (менавіта дакладна) вызначаць суфікс?

***

Вітаем!

Каб вызначыць суфікс, трэба ведаць, якія ў слова корань і канчатак. Тое, што застаецца паміж імі, і ёсць суфікс. Напрыклад, у слова «травіца» корань трав-, канчатак -а. Суфікс у гэтым слове — -іц-.

Трэба таксама памятаць, што ў слова можа быць не адзін суфікс. Напрыклад, у назоўніка «птушачка» два суфіксы — -ач- і -к-, а ў «птушанятка» — тры (-ан-, -ят-, -к-). Каб умець іх вылучаць, трэба ведаць, якія суфіксы (а таксама іншыя часткі слова) увогуле ёсць у беларускай мове. Яшчэ можна для гэтых мэт карыстацца марфемнымі слоўнікамі, у якіх кожнае слова разбіта на часткі. У свабодным доступе ёсць «Школьны марфемны слоўнік беларускай мовы» (далучаем асобным файлам).

Пытаўся [id147237820|Ягор Лазурэвіч].
==================================
Вітаю. Добрага дня.

У мяне пытанне па асіміляцыйнай мяккасці. 
Гаворка менавіта пра прыназоўнікі з, без, цераз, праз. 

Тут гаворыцца:
https://youtu.be/BGcEG7KA-rc?t=227

што трэба
«з[ь] Беларусі, без[ь] мяне, праз[ь] цябе, цераз[ь] верх».

Але знайшлося і вось такое:

«На стыку самастойных слоў, калі папярэдняе слова канчаецца на цвёрды, а
наступнае пачынаецца з мяккага, змякчэння не адбываецца: лес зімой. У
службовых словах канцавыя зычныя [з] і [с] змякчаюцца: бе[з'] мяне, [з'] лесу,
[с'] песняй. Не змякчаецца апошні зычны толькі ў прыназоўніках праз і цераз:
цераз лес, праз цябе».

Вось тут гаворыцца, што «цераз лес», «праз цябе» не змякчаюцца.

Дык каму і чаму верыць, як вымаўляць правільна «цераз» і «праз»?

***

Вітаем!

Тут мы маем справу са спрэчным пытаннем. 

У акадэмічнай «Фанетыцы» (1989, стар. 330) напісана, што ў гэтых прыназоўнікаў апошні зычны перед наступным словам на мяккі не змякчаецца (гл. першую прымацаваную выяву).

У даведніку «Беларускае літаратурнае вымаўленне» Фёдара Янкоўскага (1976) сярод прыкладаў таго, калі адбываецца змякчэнне гука з перад наступнымі мяккімі з' і л', пададзены выпадкі «праз' зямлю», «праз' лес» (гл. другую выяву са стар. 45). Выпадкі са змякчэннем гука з у прыназоўніку «цераз» ёсць у даведніку «Беларускае літаратурнае вымаўленне» Андрэя Каляды (2006, стар. 26).

Мы раім прытрымлівацца рэкамендацый даведнікаў па літаратурным вымаўленні і вымаўляць «праз» і «цераз» з мяккім з перад наступнымі словамі на мяккі зычны (акрамя г', к', х'), бо гукі з, с у беларускай мове змякчаюцца перад наступнымі мяккімі зычнымі найбольш паслядоўна і гэта адна з адметных асаблівасцей нашай мовы ўвогуле. 

Пытаўся [id90294174|Максім Крапiўка].
==================================
Добры дзень! Падкажыце, калі ласка, як будзе правільна: "карыстайся" ці "карыстуйся".

Дзякуй!

***

Вітаем!

Карыстайся.

http://slounik.org/search?dict=dzsl&search=%D0%BA%D0%B0%D1%80%D1%8B%D1%81%D1%82%D0%B0%D0%B9%D1%81%D1%8F&x=0&y=0

Пыталася [id204740474|Вікторыя Варабей].
==================================
Агучка па-беларуску (Zigert, Kei, J.Dark)
Анлайн: https://vk.cc/7ZGTkM

Серыя: 1 
Назва: Overlord / Валадар 
Краіна: Японія 
Год: 2015 
 
Апісанне: 
Усе дзеянні пачынаюцца з таго, што папулярная анлайн-гульня «Ігдрасіль» спыняе сваё існаванне. Галоўнага героя завуць Мамонга. Ён з'яўляецца адным з самых адданых геймераў, таму адмаўляецца пакідаць гульнявы свет. Цікавае тое, што ўвесь гэты час сервер працягвае працаваць. Гэта прыводзіць да таго, што малады чалавек апынаецца на месцы свайго персанажа ў зусім іншым свеце. Мамонга з'яўляецца шкілетам у віртуальнай рэальнасці, таму і ў новым свеце ён шкілет. Ён апынуўся тут не так даўно і пакуль яшчэ не прыстасаваўся да мясцовых рэалій. Тут у яго няма ні родных, ні сяброў. Аднак хлопец не губляе надзею і марыць стаць валадаром новага для сябе свету, бо вяртацца ў яго няма аніякага жадання. 
 
#anibel #anibel_by #dub@anibel_by
==================================
Шаноўнае спадарства❗❗❗ 
 
Запрашаем 29 красавіка (нядзеля) на імпрэзу, прысвечаную святкаванню 220-годдзя ад дня нараджэння Генія Сусветнай Паэзіі — Адама Міцкевіча. 
 
✨У праграме: 
👉 кароткае знаёмства з жыццём і творчасцю паэта; 
👉 выступ ансамбля песні і танца БДУ "Тутэйшая шляхта" і хору "Cantus Cordis"; 
👉 прамова паэткі, літаратуразнаўцы, перакладчыцы і пісьменніцы Ірыны Багдановіч. 
 
⚡Дзе: тэатральная зала Чырвонага касцёла (вул. Савецкая, 15) 
⚡Калі: 13:00 
 
(Як трапіць у тэатральную залу: трэба зайсці ў касцёл праз галоўны ўваход, павярнуць налева і ісці далей па галерэі, потым спусціцца ўніз). 
 
УВАХОД ВОЛЬНЫ!
==================================
Прывітанне.
"Лёгкі сняжок___што белы пушок".
Чаму не месцы пропуску не патрэбна коска?

***

Вітаем!

Калі словы «як», «што» (у вашым прыкладзе «што» ўжыта ў значэнні 'як') і падобныя звязваюць дзейнік і выказнік, коска не ставіцца. 

Коскамі вылучаюцца параўнальныя звароты. Напрыклад:

► Паветраны шар апускаўся марудна, як пылінка.

Калі мы маем справу з параўнальным зваротам, то яго можна выкінуць са сказа:

► Паветраны шар апускаўся марудна.

Калі ж пры выкіданні сказ становіцца няпоўным, незавершаным па сэнсе (як у вашым прыкладзе), то коска не ставіцца, каб не раздзяляць дзейнік і выказнік. Прыклады з Правілаў беларускай арфаграфіі і пунктуацыі:

► Яны для мяне як бацькі (В. Быкаў). 
 
► Ты як песня тая (Я. Пушча). 
 
► Ліпа нібы цёмная хмара за акном (Я. Брыль).

Пытаўся [id147237820|Ягор Лазурэвіч].
==================================
Добры дзень! Цікавіць, ці ёсць сабраны ў адным месцы гласарый па тэмах будовы аўтамабіля і дарожнага руху. Дзякуй за адказ.

***

Вітаем!

З даведнікаў, што могуць вам прыдацца, у свабодным доступе ёсць «Руска-беларускі аўтатранспартны слоўнік», створаны супрацоўнікамі Беларускага нацыянальнага тэхнічнага ўніверсітэта.

Тлумачэнні паняццяў з гэтай галіны ёсць у неафіцыйных перакладах Правілаў дарожнага руху, выкананых Нацыянальным цэнтрам прававой інфармацыі Рэспублікі Беларусь і Таварыствам беларускай мовы.

Прымацоўваем названыя даведнікі да адказу.

З перакладам ПДР Таварыства беларускай мовы можна азнаёміцца тут: http://pdd.by/pdd/by/general/

Пра пераклады Правілаў дарожнага руху чытайце тут: https://philology.by/pravily-darozhnaga-ruhu-pa-belarusku-bolsh-pytannjau-chym-adkazau

Пыталася [id101939015|Аляксандра Сайкоўская].
==================================
Вітаю. Як правільна называць, напрыклад, ювелірныя вырабы (завушніцы, пярсцёнкі і г. д.). Упрыгажэнні ці упрыгожванні? Адпаведна слоўніку: упрыгожванне — толькі дзеянне, упрыгажэнне — і дзеянне, і прадмет.
Ці дарэчна называць ювелірныя вырабы упрыгожваннямі?

***

Вітаем!

Называць ювелірныя вырабы і падобныя рэчы «ўпрыгожваннямі» няправільна. Гэтае слова абазначае толькі дзеянне (https://www.skarnik.by/tsbm/87178).

Паводле слоўнікаў, самі прадметы можна таксама называць «упрыгожаннямі» (https://www.skarnik.by/tsbm/87176). Але асноўны варыянт — «упрыгажэнне».

Пытаўся [id29678029|Аа Аа].
==================================
Вітаю). Хацелася б выразна зразумець, калі "неабавязкова" пішацца разам, а калі так: "не абавязкова". Дзякую.

***

Вітаем!

Паводле Правілаў беларускай арфаграфіі і пунктуацыі, у падобных выпадках мае значэнне тое, што хоча сказаць аўтар. Калі ён хоча выразіць новае, супрацьлеглае паняцце таму, што адмаўляецца, то трэба пісаць разам, калі менавіта адмовіць — то асобна.

На практыцы адной з самых «зразумелых» сітуацый з'яўляецца тая, калі гаворка ідзе пра супрацьпастаўленне. Напрыклад: не абавязкова, а факультатыўна.

Калі ж маем справу са сказам тыпу «Гэта неабавязкова (не абавязкова)», то тут якраз дапушчальныя два варыянты: «Гэта неабавязкова» (можна замяніць на «Гэта факультатыўна») і «Гэта не абавязкова» (праўн., напрыклад, выпадак у дыялогу: «Гэта абавязкова? — Не, гэта не абавязкова»). 

Аднак сёння часцей ужываецца злітнае напісанне, відаць, таму, што ў слоўніках зафіксаванае прыслоўе «неабавязкова», якое можа таксама быць выказнікам (https://www.skarnik.by/tsbm/43444).

Пытаўся [id5188249|Уладзімір Дрындрожык].
==================================
Добры дзень!
Як правільна сказаць:
"засталося 2 спробы" ці "засталіся 2 спробы" (рускі варыянт "осталось 2 попыткі")?
"картка знішчана" ці "картка знішчаная"? (рускі варыянт "карточка уничтожена")?
Загадзя дзякую!

***

Вітаем!

1. Засталося 2 спробы. (Бо ў гэтым выпадку важная колькасць, а не тое, што спробы павінны ўспрымацца як асобныя адзінкі ці як актыўныя суб'екты дзеяння.)

2. У беларускай мове дапушчальныя абодва варыянты, але ў выпадках, калі патрабуецца большая дакладнасць, рэкамендуецца аддаваць перавагу кароткай форме.

Пытаўся [id238682637|Вадзім Мохаў].
==================================
Добры дзень!
Узнікла такое пытанне. Патэлефанаваў знаёмы юрыст. Яны праводзяць рэгістрацыю адной кампаніі ў Мінгарвыканкаме. Назва "ТАВРИДА", адпаведна, беларуская назва павінна гучаць як "ТАЎРЫДА". Але ў Мінгарвыканкаме адмаўляюцца рэгістраваць беларускі варыянт назвы, спасылаючыся на тое, што "у нескладовае" з вялікай літары няма. Мне здаецца, што менавіта ў такіх выпадках можна пісаць "Ў" вялікае. А якая Вашая думка і абгрунтаванне па гэтым пытанні?

***

Вітаем!

Вялікая літара Ў ёсць у беларускім алфавіце. Пра гэта гаворыцца ў энцыклапедыі «Беларуская мова» (стар. 580):

► Бывае вялікая i малая, мае рукапісную i друкаваную форму.

Паводле афіцыйных Правілаў беларускай арфаграфіі і пунктуацыі, літара Ў не пішацца на пачатку ўласных імён і назваў (http://libelli.narod.ru/misc/rules.htm#_Toc204867437). Але, як вы правільна заўважылі, калі гаворка ідзе не пра пачатак уласных імён і ўсё слова пішацца вялікімі літарамі, то гэта якраз той выпадак, калі абавязкова павінна пісацца Ў. Гэта літара ўжываецца, напрыклад, у дзяржаўных установах адукацыі пры напісанні навуковых работ (на тытульнай старонцы). 

Пытанне пра гэту літару мы разглядалі раней тут:

https://vk.com/adkazy?w=wall-71024062_5958

Пытаўся [id238682637|Вадзім Мохаў].
==================================
Падкажэце, якая розьніца паміж словамі "хутка" й "неўзабаве".

***

Вітаем!

Асаблівасці ўжывання гэтых слоў добра відаць, калі гаворка ідзе пра тое, што адбывалася ў мінулым. З дапамогай прыслоўя «хутка» звычайна апісваецца скорасць выканання дзеяння: выхадныя прайшлі хутка. Праз выкарыстанне слова «неўзабаве» можна падкрэсліць, што спачатку адбылося нешта адно, а ў хуткім часе пасля — нешта другое: мы паснедалі і неўзабаве пайшлі ў горад. 

Адзначым, дарэчы, што ў нашай мове ёсць шмат сінонімаў да слова «хутка». Іх можна знайсці ў «Слоўніку сінонімаў і блізказначных слоў» Міхася Клышкі (http://www.slounik.org/search?dict=sinonimyk&search=%D1%88%D0%BF%D0%B0%D1%80%D0%BA%D0%B0&x=33&y=14).

Пытаўся [id90447442|Глеб Ільюшка].
==================================
Вітаю, шаноўныя!
Як лепш па-беларуску: ВАРУНКІ ці УМОВЫ, СПРЭС ці ЦАЛКАМ?

***

Вітаем!

Усе прыведзеныя вамі словы ёсць у сучаснай літаратурнай мове. Яны маюць пэўныя адрозненні ва ўжыванні, але зусім адмаўляцца ад нейкіх з іх не варта. Пра значэнні гэтых слоў чытайце ў тлумачальным слоўніку:

варункі — https://www.skarnik.by/tsbm/11978

умовы — https://www.skarnik.by/tsbm/86753

спрэс — https://www.skarnik.by/tsbm/79404

цалкам — https://www.skarnik.by/tsbm/91193

Пытаўся [id180137156|Алексей Бруй].
==================================
Вітаю, 
падкажыце калі ласка якія небудзь расейска-беларускія энтамалагічныя слоўнікі.
Загадзя дзякуй :)

***

Вітаем!

На жаль, слоўнікі, пра якія вы пішаце, знайсці даволі цяжка. З даведнікаў, што ёсць у электронным выглядзе, назвы насякомых уключае «Руска-беларускі слоўнік-паказальнік назваў жывёл, пашыраных на Беларусі» з 5-га тома «Энцыклапедыі прыроды Беларусі» (гл. прымацаваны файл, з лепшай якасцю можна спампаваць у сеціве пяты том энцыклапедыі цалкам http://knihi.com/none/Encyklapiedyja_pryrody_Bielarusi_djvu.zip.html). 

У букіністычных крамах або ў бібліятэках можна таксама пашукаць даведнікі «Слоўнік зоапаразіталагічных тэрмінаў» А. Ятусевіча і В. Капліча, «Тлумачальны слоўнік-даведнік па ветэрынарыі і заатэхніі» А. Ятусевіча, С. Абрамава, В. Лемеша і іншых і «Біялагічная тэрміналогія і наменклатура: Слоўнік руска-беларуска-лацінскі, беларуска-рускі» У. Радкевіча, Л. Вардамацкага і А. Ляшко.

У тэрміналагічным слоўніку «Назовы жывёл» (http://slounik.org/bnt12/) можна знайсці назвы насякомых, прынятыя ў 1920-я гады.

Пытаўся [id430245119|Marbert Haryrun].
==================================
Ці сустракалі вы жанчыну, якой дома не сядзіцца?

А як сказаць адным словам і па-беларуску - https://nn.by/?c=ar&i=208171
==================================
Гуртаванне бацькоў для забеспячэння сваіх дзяцей беларускамоўным выхаваннем, навучаннем і зносінамі пачалося даўно. Бадай, падрасло ці падрастае цэлае пакаленне, выхаванае ў беларускамоўным асяроддзі. Магчыма, гэтыя дзеці мелі тое, чаго былі пазбаўленыя многія з іх бацькоў — першыя гады ў агульнай беларускамоўнай культуры. Дзіцячыя песні, кніжкі, казкі — тое, што не забываецца. Тое, што можна перадаць наступнаму пакаленню як зазнанае на свае вочы і вушы, што і ёсць сутнасцю культуры ў адрозненне ад мімалётнай моды і шоу-бізнесу. 
 
Ці ёсць у стужцы прадстаўнікі таго падрослага пакалення? Ці маглі б вы падзяліцца, штО было вашымі кніжкамі, казкамі, песнямі, мультфільмамі і іншымі творамі дзяцінства — пачатку вашага свядомага жыцця ў беларускамоўным асяроддзі?
==================================
Дарагія віцеблянкі і віцебчукі, жыхары слаўнага горада Віцебска! Ня менш слаўная сетка крамаў "Князь Вітаўт" шукае прадаўца ў свой віцебскі філіял. Калі нехта хоча сам, ці мае на прыкмеце сваяка, знаёмага, сябра ці сяброўку, тэрмінова накіруйце іх у [club150878127|КНЯЗЬ ВІТАЎТ - крама тваёй краіны! Віцебск]. Абавязкова веданне беларускай. Праца ў цэнтры, 2 дні праз 2, выдатны калектыў, добры заробак і гд.
==================================
📖 Расейска-беларускі слоўнік Некрашэвіча й Байкова па зьніжанай цане!
 
📝Кніга зьяўляе сабою перавыданьне найлепшага і найпаўнейшага расейска-беларускага слоўніка міжваеннага часу, першае выданьне якога зьявілася ў 1928 годзе. Слоўнік зьмяшчае больш за 60 тысяч слоў і быў створаны паводле выбаркі лексыкі з “Словаря белорусского наречия” I. Насовіча, “Смоленского областного словаря” У. Дабравольскага, “Беларуска-польска-рускага слоўніка” Я. Ціхінскага, “Віцебскага краёвага слоўніка”, “Практычнага вайсковага слоўніка”, рукапісных слоўнікаў П. Шпілеўскага i С. Мядзьведзкага, а таксама з выбраных літаратурных твораў і народнай мовы. Аўтары імкнуліся ўхіляцца ад штучных наватвораў, аддавалі перавагу словам, якія існуюць у народнай і літаратурнай мове. 
 
💵 Цана: 7,90 руб. 
Старая цана: 9,90 руб. 
 
►Заказвайма слоўнік тут: 👇 
https://arche.by/item/2307

Болей выданьняў у рамках 📚 шчодрага велікоднага распродажу 🐣 тут: 👇
https://arche.by/promotions/42.html
==================================
Вітаю Вас!
Пытанне адносна прыназоўніка "по", які азначае час:
Прыклад: "Акция проводится в период с 03:00 01.05.2018 по 02:59 11.07.2018"
Як перакласці тут "по", каб было зразумелым, што 02:59 яшчэ ўваходзіць у гэты інтэрвал?
Мне здаецца, што ў беларускай мова прыназоўнік "па" ў такіх выпадках не ўжываецца. Можа, лепш тады "да 02:59 11.07.2018 уключна"?
Буду Вам удзячны за адказ!

***

Вітаем!

Сёння ўжыванне прыназоўніка «па» ў такіх выпадках дапушчальнае. Але паколькі гэты прыназоўнік таксама ўжываецца для абазначэння пэўнага часу, перыяду, пасля якіх што-небудзь адбываецца (прыйшоў па абедзе, расплаціліся па прыездзе), мы рэкамендуем па магчымасці выкарыстоўваць той варыянт, што прапанавалі вы (да + уключна), каб пры прачытанні тэксту не ўзнікала непатрэбных асацыяцый.

Пытаўся [id238682637|Вадзім Мохаў].
==================================
#пошта

Ці ёсць у каго электронны варыянт наступнага выдання: 

Завальнюк, У. М. Энцыклапедычны слоўнік рэлігійнай лексікі беларускай мовы / У. М. Завальнюк, М. Р. Прыгодзіч, В. К. Раманцэвіч. – Мінск, Изд-во Гревцова, 2013. – 808 с. 

То падзяліцеся!
==================================
Падкажыце, калі ласка, розніцу паміж словамі "зараз" і "цяпер", бо сутыкнуліся з супрацьлеглымі варыянтамі ўжывання.
Дзякуй 😊

***

Вітаем!

Пра розніцу паміж словамі «цяпер» і «зараз» мы пісалі раней тут:

https://vk.com/adkazy?_smt=groups_list%3A1&w=wall-71024062_6373

Калі коратка сфармуляваць адказ, то строгай мяжы паміж гэтымі словамі (акрамя відавочных адрозненняў) няма і зрабіць памылку пры іх ужыванні вельмі цяжка. 

Пыталася [id38229921|Іра Снапкова].
==================================
Вітаю!
Як вызначыць зменныя формы дзеясловаў?

***

Вітаем!

Не зусім зразумелае ваша пытанне. Калі гаворка ідзе пра тое, якія формы прымаюць дзеясловы ў розных асобах і часах, то, каб не памыліцца, трэба карыстацца «Граматычным слоўнкам дзеяслова» (http://slounik.org/dzsl/).

Пытаўся [id147237820|Ягор Лазурэвіч].
==================================
У выдавецтве “Беларуская навука” выйшаў зборнік навуковых прац Генадзя Цыхуна. У кнігу ўвайшлі 52 артыкулы, размеркаваныя па рубрыках, што адлюстроўваюць асноўныя навуковыя інтарэсы аўтара: “Арэалагічныя даследаванні”, “Гістарычна-моўныя праблемы”, “Міжмоўныя кантакты і паралелі”, “Сацыялінгвістыка і экалінгвістыка”, “Этналінгвістычныя эцюды”, “Этымалогія і анамастыка”. Артыкулы, якія не ўвайшлі ў вышэйпазначаныя раздзелы, змешчаны ў раздзеле “Varia”.
Зборнік уключае "Прадметны паказальнік", у які уваходзяць беларускія лексемы і словазлучэнні, якія з'яўляюцца аб'ектам даследавання або ілюструюць лінгвістычныя разважанні аўтара.
http://iml.basnet.by/be/publikacyi/hienadz-cychun-prastora-movy-mounyja-suviazi-historyja-slou-vybranyja-pracy
==================================
Як па-беларуску будзе расейскае слова "раздевалка"?

***

Вітаем!

Раздзявальня. Як размоўнае можна таксама ўжываць слова «раздзявалка».

https://www.skarnik.by/tsbm/69689
https://www.skarnik.by/tsbm/69687

Гардэроб, у якім пакідаюць вопратку (паліто, курткі, футры і г. д.), па-беларуску называюць яшчэ апранальняй (http://www.slounik.org/search?dict=krapivabr&search=%D0%90%D0%BF%D1%80%D0%B0%D0%BD%D0%B0%D0%BB%D1%8C%D0%BD%D1%8F&x=48&y=14).

Пытаўся [id31661377|Артур Занкевіч].
==================================
Запавет дзядзькі Францішка👇
==================================
Вітаю!
Паважанае спадарства, вельмі трэба вашая дапамога з перакладам на беларускую наступных слоў: ГОСТ, менеджмент, изготовитель. Асабліва цікавіць апошняе слова, бо «производитель» і «изготовитель» — не адно і тое ж. Загадзя дзякуй!

***

Вітаем!

ГОСТ — ДАСТ (http://www.slounik.org/search?dict=&search=%D0%94%D0%B7%D1%8F%D1%80%D0%B6%D0%B0%D1%9E%D0%BD%D1%8B+%D0%B0%D0%B3%D1%83%D0%BB%D1%8C%D0%BD%D0%B0%D1%81%D0%B0%D1%8E%D0%B7%D0%BD%D1%8B&x=45&y=15)

менеджмент — менеджмент (http://www.slounik.org/search?dict=sbm&search=%D0%9C%D0%B5%D0%BD%D0%B5%D0%B4%D0%B6%D0%BC%D0%B5%D0%BD%D1%82&x=46&y=15)

изготовитель — вырабляльнік (https://www.skarnik.by/rusbel/27297)

Пыталася [id63354488|Ганна Снежань].
==================================
Вiтаю! 

Дапамажыце, калi ласка, з перакладам: отдавать себе отчёт — аддаваць сабе справаздачу? Цi выкарыстоўваецца слова «справаздача» не толькi як «даклад пра свае дзеяннi»? 

Дзякуй!

***

Вітаем!

 Отдать себе отчёт перакладаецца на беларускую словамі «усвядоміць», «зразумець». Назоўнік «справаздача» будзе тут недарэчы.

https://www.skarnik.by/rusbel/57013

Пыталася [id157091045|Аляксандра Піліповіч-Сушчыц].
==================================
Добры дзень!
Такая фраза: "чтобы стать клиентом банка, необходимо предоставить личные данные".
Як лепш перакласці тут слова "предоставить"?
Дзякую!

***

Вітаем!

Паколькі ў беларускай мове няма аднаго адпаведніка рускаму «предоставить», пры перакладзе сказаў з ім у кожным выпадку трэба выбіраць нешта найбольш прыдатнае. У вашай сітуацыі гэта могуць быць словы «перадаць», «паведаміць».

Увогуле пры перакладзе гэтага слова рэкамендуем карыстацца руска-беларускім слоўнікам (https://www.skarnik.by/rusbel/70580, https://www.skarnik.by/rusbel/70577), а таксама ўжываць наступныя дзеясловы:

даваць, выдаваць, перадаваць; падаваць; прадстаўляць (у значэнні 'паказваць', 'дэманстраваць'); аказваць (аказваць паслугі); забяспечваць; выконваць; пастаўляць, дастаўляць; прапаноўваць; вылучаць, выдзяляць; надаваць. 

Можна перабудоўваць сказ такім чынам, каб у ім мяняўся дзейнік і выказнікам было слова «атрымліваць»:

пенсионерам предоставят льготы — пенсіянеры атрымаюць ільготы.

Пытаўся [id238682637|Вадзім Мохаў].
==================================
Прывітанне!
Вось зараз рашаў тэсты і адное заданне выклікала пытанне.

Адзначце дзеясловы, якія ў форме 1-й асобы множнага ліку цяперашняга ці будучага простага часу маюць канчатак -ім(-ым)

1) выключыць
2) залазіць
3) замазаць
4) пасвятлець
5) дапаўняць

Я рабіў так: мы выключым — падыходзіць, мы залезем — не, мы замажам — не, мы пасвятлеем — не, мы дапоўнім — так.
І вось я абіраю 1 ды 5, а дакладны адказ 1, 2.
І вось чаму 5 не падыходзіць. а 2 падыходзіць?
Дзякую!

***

У беларускай мове існуе такая граматычная катэгорыя, як трыванне. Дзеясловы бываюць закончанага (што зрабіць?) і незакончанага (што рабіць?) трывання. Гэта трэба ўлічваць пры выкананні прыведзенага вамі задання.

Напрыклад, у тэсце просяць утварыць форму ад дзеяслова незакончанага трывання «залазіць» (што робім? — залазім), а вы ўтварылі яе ад дзеяслова закончанага трывання «залезці» (што зробім? — залезем). Правільна ўтвораныя формы ў гэтым выпадку наступныя:

1) выключым,
2) залазім,
3) замажам,
4) пасвятлеем (форма, аднак, не фіксуецца слоўнікам),
5) дапаўняем.

Правяраць формы дзеясловаў ва ўсіх ліках і асобах трэба па «Граматычным слоўніку дзеяслова» (http://slounik.org/dzsl).

Пытаўся [id147237820|Ягор Лазурэвіч].
==================================
Ратуша, Магілёў
==================================
Код Волі. У Менску пачала працу выстава, прысьвечаная 100-годзьдзю абвяшчэньня незалежнасьці БНР. ФОТА #БНР100

https://bit.ly/2GB69Ng
==================================
Здравствуйте! С мужем вышел спор. В белорусском языке вроде как используются одинаково слова <работа> и <праца>. Я считаю, что эти слова в белорусском используются в различных ситуациях. Муж уверен, что <работа> - исконно русское и не должно употребляться в белорусской речи... как правильно? Спасибо)

***

Вітаем!

У гэтай спрэчцы вы маеце рацыю. У беларускай мове словы «работа» і «праца» зусім раўнапраўныя (пры гэтым ёсць пэўныя асаблівасці іх ужывання, пра якія мы пісалі раней тут: https://vk.com/wall-71024062?q=работа&w=wall-71024062_2136%2Fall). Калі гаварыць пра паходжанне, то слова «праца» было запазычана праз польскую мову з чэшскае (але вельмі даўно, таму ўжо не ўспрымаецца як чужое), «работа» мае даўжэйшую гісторыю ў беларускай мове, бо адносіцца да спрадвечнай лексікі. 

Пыталася [id83956774|Екатерина Гугалова].
==================================
У рамках прапановы можна прыдбаць слоўнікі й мовазнаўчыя выданьні па зьніжаных цэнах! 👇
==================================
📖 Шчодры велікодны распродаж ад ARCHE! 🐣
 
Сёлета на акцыю выстаўленая рэкордная колькасьць выданьняў (62 папяровыя й 41 электроннае) на самую разнастайную тэматыку: 📚
🎓гісторыя, паліталёгія, сацыяльныя навукі, лінгвістыка, літаратура й мастацтва, крытыка.
Кнігі й часопісы прапануюцца з адчувальнымі зьніжкамі — да 65%! 
Некаторыя выданьні выстаўляюцца на акцыю ўпершыню! 
 
Скарыстаймася мажлівасьцю зрабіць годны падарунак сабе й блізкім! 🎁 
 
⏳Прапанова дзейнічае да 22 красавіка. 
 
📌Поўны сьпіс выданьняў з апісаньнямі й прывабнымі цэнамі даступны на старонцы: 👇

https://arche.by/promotions/42.html
==================================
Вітаю, спадарства!
Як перакласці на мову "общежитие"?

***

Вітаем!

Калі гаворка ідзе пра памяшканне для сумеснага жыцця тых, хто вучыцца ў адной установе або працуе на адным прадпрыемстве, то па-беларуску гэта называецца «інтэрнат».

https://www.skarnik.by/tsbm/29947

Пытаўся [id147237820|Ягор Лазурэвіч].
==================================
Добры дзень! Як правільна пісаць паміраць “ад голаду” ці “з голаду”. 
Я мяркую, што “ад голаду” гэта маскалізм. Калі ласка, адкажыце. Буду ўдзячным.

***

Вітаем!

Адразу заўважым, што на адной з прымацаваных вамі выяў ужыты дзеяслоў «пухнуць», а не «памерці».

Памылак у кіраванні ў прыведзеных загалоўках няма. І прыназоўнік «ад», і прыназоўнік «з» у беларускай мове, паводле тлумачальнага слоўніка, могуць у спалучэнні з назоўнікамі ўжывацца пры абазначэнні прычыны дзеяння або стану. Гэта пацвярджаецца прыкладамі з мастацкай літаратуры.

► Ляпей скасі мяне, чым памерці ад голаду. (Iван Шамякiн. «Вазьму твой боль»).

► Ён успомніў далёкі-далёкі дзень, хатку, у якой хаваўся ад ваўкоў, паміраў з голаду, і вясёлага, дужага, сінявокага воя, што пад'язджаў да хаткі, накалоўшы на кап'ё воблака. (Леанід Дайнека. «Меч князя Вячкі»).

 Такое ўжыванне двух прыназоўнікаў у блізкім значэнні нармальнае для еўрапейскіх моў. Напрыклад, у нямецкай мове раўнапраўныя сказы і Er starb VOR Hunger, і Er starb AUS Hunger (можна перакласці як «Ён памёр ад голаду» і «Ён памёр з голаду»). 

Пытаўся [id270828321|Alies Pinčuk].
==================================
Як правільна перакласці назву ваяра з алебардай з ангельскай halberdier. На рускую перакладзена алебардщик.

***

Вітаем!

Алебарднік.

http://www.slounik.org/search?dict=&search=%D0%B0%D0%BB%D0%B5%D0%B1%D0%B0%D1%80%D0%B4%D0%BD%D1%96%D0%BA&x=49&y=15

Пытаўся [id390616060|Александр Михалев].
==================================
Вітаю! У мяне выклікала складанасць слова «установить» (дакладней яго пераклад на беларускую мову) у наступнай фразе: «установить ключ доступа для входа в приложение». Дзякую!

***

Вітаем!

У вашым выпадку трэба ўжыць дзеясловы «задаць», «устанавіць». «Усталяваць» у камп'ютарнай тэрміналогіі мае дачыненне да ўсталявання праграм.

Пытаўся [id238682637|Вадзім Мохаў].
==================================
Яўгенія Янішчыц 

Мова 

 Н. С. Гілевічу 
 
Чую тваю жаўруковую музыку 
Ў скошаных травах мурожных, 
Мова! Як сонца маё 
беларускае, 
 
Ты свецішся словам кожным. 
Цябе і заворвалі, і закопвалі. 
I ўсё ж нашы продкі праз гора 
Данеслі да нас цябе, 
родную, цёплую, 
 
Жывую і непаўторную. 
I калі ты мяне толькі паклічаш, 
Памру за цябе без енку. 
Нашу я любоў да цябе 
вялікую 
 
У сэрцы сваім маленькім.
==================================
Вітаю!
Пытанне такое: рускаму "отправитель" ёсць два варыянты — "адпраўшчык" (афіцыйны слоўнік АН РБ) і "адпраўнік" (слоўнік Некрашэвіча-Байкова). Які з двух варыянтаў лепш выбраць і чаму?

***

Вітаем!

У літаратурнай мове мы рэкамендуем аддаваць перавагу назоўніку «адпраўшчык». У найноўшых нарматыўных слоўніках (ТСБЛМ-2016, «Слоўнік беларускай мовы») падаецца менавіта ён. На яго карысць таксама гаворыць тое, што слова ўжываецца ў сучаснай тэрміналогіі.

Цікава, што мовазнавец Павел Сцяцко, вядомы сваімі поглядамі адносна таго, што суфікс -нік больш уласцівы беларускай мове, у кнізе «Культура мовы» (стар. 21) падае ў якасці адпаведніка отправителю якраз «адпраўшчыка».

Дададзім, што ў пэўных выпадках «адпраўнік» таксама можа ўжывацца як сінонім «адпраўшчыка».

Адносна гэтага пытання трэба заўважыць, што сёння існуе пурыстычная тэндэнцыя, якая заключаецца ў тым, што суфіксы -шчык, -чык замяняюцца ў словах на -нік і іншыя. Адзначым, што рабіць гэта механічна, безумоўна, не варта. У літаратурнай мове ёсць шмат назоўнікаў на -шчык і -чык, якія прыжыліся менавіта ў такой форме і ўжываюцца зусім правамерна. 

Пытаўся [id238682637|Вадзім Мохаў].
==================================
Хрыстос Уваскрос! Усіх віншуем са святам Вялікадня, днём уваскрашэння Хрыста і перамогі жыцця над смерцю! 
 
Варта заўважыць, што назва Вялікадня бярэцца ад іншага свята «вялікіх дзён», якое святкавалі нашы продкі ў гонар сонца і абуджэння прыроды, калі яшчэ не ведалі хрысціянства.
==================================
Вітаю, яшчэ раз :)
І яшчэ такое пытанне: ці можна рускае "итого" (напрыклад, выніковая сума ў рахунку) перакласці на беларускую "агульная сума"? Ці ёсць нейкі больш дакладны адпаведнік?
Загадзя дзякую!

***

Вітаем!

У гэтым значэнні ўжываецца слова «разам».

https://www.skarnik.by/rusbel/29556

разам, прыслоўе 

<...>

 4. Усяго (агульная сума чаго-н.). 

https://www.skarnik.by/tsbm/69040

Пытаўся [id238682637|Вадзім Мохаў].
==================================
Вельмі цікавы матэрыял пра нашага народнага паэта і патрыёта.

https://www.svaboda.org/a/28765716.html
==================================
29 сакавіка 2016 году памёр Ніл Гілевіч, Народны паэт Беларусі,дзяяч беларускага нацыянальнага адраджэньня, перакладчык, публіцыст. #Гісторыя

Мы сабралі лепшыя ягоныя выказыванні ⬇
==================================
У Беларусі ў якасці юрыдычнай асобы зарэгістраваны прыватны беларускамоўны ўніверсітэт імя Ніла Гілевіча.
==================================
Вітаю! Калі ласка, растлумачце асаблівасьці вызначэньня канчатка слоў у родным склоне мужчынскага роду (максымальна лёгка і поўна). У інтэрнэце дзесьці падаецца адное, дзесьці іншае. Няма адзінства меркаваньняў. Адразу дзякую за адказ!

***

Вітаем!

Ніжэй мы падаём галоўныя пункты, якія трэба ведаць адносна пытання вызначэння канчаткаў назоўнікаў мужчынскага роду ў родным склоне адзіночнага ліку.

1. Ёсць некалькі груп слоў, якія ў залежнасці ад значэння маюць або канчатак 
-а (-я), або -у (-ю). Гэтыя групы пададзены ў граматыках беларускай літаратурнай мовы (прымацоўваем да адказу першую частку «Беларускай граматыкі» 1985 года, у якой пытанне, што вас цікавіць, разглядаецца на старонках 68—78, а таксама старонкі з апошняй «Кароткай граматыкі беларускай мовы», прысвечаныя гэтай тэме).

2. Пэўныя словы могуць ужывацца і з канчаткам -а (-я), і з канчаткам -у (-ю) у залежнасці ад значэння (стаяць каля ўваходА, пароль для ўваходУ ў сістэму). Такія выпадкі таксама апісаны ў даведніках.

3. Безумоўна, як і ў сітуацыях з іншымі складанымі пытаннямі, розныя даследчыкі могуць мець розныя погляды. Аднак неспецыялістам, на нашу думку, трэба арыентавацца на граматыкі і слоўнікі, у якіх агавораны многія моманты. Калі вы знайшлі несупадзенне ў даведніках, трэба звяртацца да тых, хто разбіраецца ў пытанні, мае адпаведную адукацыю.

4. Асноўныя даведнікі па вашай тэме — названыя вышэй граматыкі, «Граматычны слоўнік назоўніка» (http://slounik.org/nazounik/) і «Слоўнік беларускай мовы» (http://slounik.org/sbm/). Існуе таксама спецыяльнае выданне «А або У. Слоўнік-даведнік канчаткаў назоўнікаў мужчынскага роду ў родным склоне адзіночнага ліку», якое выйшла ў 2014 годзе (https://uchebniki.by/rus/katalog/5-9-klassy/22187). 

На гэта пытанне мы адказвалі раней тут: https://vk.com/adkazy?w=wall-71024062_3570

Пытаўся [id180564733|Дмитрий Сауль].
==================================
Вітаю вас шаноўнае спадарства!

Скажыце, калі ласка, як на беларускую мову можна перакласці выраз "Это ад!" у значэнні нечага дрэннага, тыпу "Это жесть!"
Даслоўнае тлумачэнне "Гэта пекла", па-мойму, не перадае вогуле ўсёй экспрэсіі! =)

Дзякуй!

***

Вітаем!

У такім выпадку можна сказаць «гэта гамон!», «гэта магіла!», «гэта капец!».

Пытаўся [id186987968|Вадзім Свістуноў].
==================================
Віншуем нашых падпісчыкаў з 100-й гадавінай абвяшчэння незалежнасці Беларускай Народнай Рэспублікі!

Жыве Беларусь!
==================================
Пабачыў свет том выбраных прац Генадзя Цыхуна.

http://iml.basnet.by/node/259
==================================
Наконт ЗАГАДНАГА ЛАДУ. 
рус. поедем(те) — бел. паедзьма 
рус. пойдём(те) — бел. пойдзьма (сустракаецца)
(хадзем, хадземце?)
думайте — думайма
задумайтесь — задумаймася
-----------
Прапаную абмеркаваць таксама іншыя складаныя дзеясловы ў загадным ладзе.

***

Вітаем!

Сапраўды, у нашай мове існуюць формы загаднага ладу, якія служаць для выражэння закліку да с у м е с н а г а дзеяння. Таму, крыху падкарэктаваўшы ваша пытанне, скажам, што «думайма» можна дакладней перакласці як «давайте думать», «задумаймася» — як «давайте задумаемся» ці проста «задумаемся». 

Такія формы ўтвараюцца пераважна ад дзеясловаў, якія ў 2-й асобе адзіночнага ліку загаднага ладу заканчваюцца на зычны (кінь, сып) або й (чытай, думай): кінь-ма, сып-ма, чытай-ма, думай-ма.

Калі мы маем справу са зваротным дзеясловам, то -ма- «ўкліньваецца» паміж апошнім гукам асновы і постфіксам -ся: развітай-ма-ся, спяшай-ма-ся, хавай-ма-ся.

Ёсць выпадкі, у якіх форма будучага часу, якая канчаецца на м, як бы «зрастаецца» з -ма, і тады мы маем: выйдзема, пойдзема. Ад апошняй, відаць, і ўтварылася прыведзеная вамі ў пытанні форма «пойдзьма». Трэба сказаць, што для выражэння значэння 'давайце пойдзем' сёння часцей ужываюцца звычайная форма будучага часу «пойдзем», формы «хадзем» або «пайшлі». Для выражэння ветлівага запрашэння да сумеснага дзеяння часам выкарыстоўваецца форма з постфіксам -це: хадземце.

У гутарковай мове і мове мастацкай літаратуры ад дзеясловаў біць, віць, ліць, піць ужываюцца формы «бійма», «війма», «лійма», «пійма». Аднак трэба памятаць, што ў іншых формах загаднага ладу ў літаратурнай мове й няма: бі, ві, лі, пі (а не бій, вій, лій, пій) і біце, віце, ліце, піце (а не бійце, війце, лійце, пійце).

Пытаўся [id5188249|Уладзімір Дрындрожык].
==================================
Райлі Андэрсан – 11 гадовая школьніца, якая пераязджае са сваімі бацькамі ў Сан-Францыска. Яна спрабуе прыстасавацца да новага жыцця ў шумным мегаполісе, і ў гэтым ёй дапамагаюць пяць галоўных эмоцый, што жывуць унутры яе розуму: Радасць, Страх, Агіда, Гнеў і Маркота. Кожная з эмоцый лічыць, што менавіта яна лепей ведае, што рабіць у гэтым становішчы, але неўзабаве ў галаве Райлі здараецца сапраўдны вэрхал… 

Паглядзець мультфільм па-беларуску, або спампаваць можна па спасылках на старонцы [club137358267|Gavarun_by]
==================================
Беларуская казка. «Асцярожны пасланец» 

Быў сабе адзін пан, ды такі паганы, злосны, што проста бяда. Ніхто не мог яму дагадзіць. Усе яго баяліся, як чорта. Бывала, як прыйдзе да яго хто што-небудзь папрасіць, а ён раптоўна як крыкне: 
 
– Што скажаш! 
 
Дый той кажа: 
 
– Усё добра, паночку, – а сам дрыжыць, бы асіна. 
 
– А па добрым што? – закрычыць пан. – На канюшню яго, галгана! 
 
Так і не дасць ні слова прамовіць. Іначай ён і не ўмеў з людзьмі гаварыць. І баяліся ж людзі гаварыць таму пану што-небудзь кепскае, не пад гумар – засячэ, усю скуру зніме, калі хто не патрапіць сказаць так, як ён хоча, і трапіць яму не па шэрсці. 
 
Толькі быў адзін нехлямяжы мужычок, звалі яго Стопкам. Ён умеў з тым панам гаварыць. Раз пан гуляў у карты ды выйграў вельмі харошы маёнтак. От гэтак вясною паехаў пан аглядаць той маёнтак ды застаўся там на ўсё лета. Вельмі ж яму спадабаўся той маёнтак. Праўду ж кажуць, што новае сітка на колачку вісіць, а старое пад лаваю ляжыць. Бачыць аканом, што доўга пана няма. А тут у дварэ бяда на бядзе, ды яшчэ бядою паганяе. Ён стаў думаць, як жа гэта паведаміць таму пану. Думаў-думаў ды надумаўся паслаць да пана пасланца. Толькі не ведае, каго паслаць, каб ён добра расказаў пану пра ўсё тое няшчасце. Каму ні скажа, ніхто не згаджаецца, бо баяцца, каб за праўду не засёк. Абяцаў аканом вялікі гасцінец таму, хто пойдзе да пана. Перабраў усё сяло – няма ахвотніка. Не ведае, што рабіць, сядзіць ды ломіць рукі. Прачуў пра тое Стопак, пайшоў да аканома ды кажа: 
 
– Я пайду да пана і ўсё яму скажу. Я ўмею з ім гаварыць. 
 
Рады аканом, чуць не цалуе Стопка. Даў яму цэлую жменю грошай, чобаты са сваіх ног і пасылае ў новы маёнтак. 
 
Ідзе Стопак і ніводнай карчмы не мінае. Ці доўга ён ішоў, ці мала, толькі вось прыйшоў у новы двор. Падыходзіць да пакояў, аж там сустракае яго лакей. 
 
– Ты чаго тут шляешся, валацуга? – крыкнуў лакей на Стопка і давай яго цкаваць сабакамі. 
 
Стопак дастаў з вярэнькі* кусок сала і кінуў яго сабакам. А сабакі ўжо і годзе брахаць. Тым часам Стопак узыйшоў на ганак. 
 
– Што табе трэба? – пытае лакей ізноў. 
 
– Мне трэба бачыцца з панам, – кажа Стопак. – Я прыйшоў, паночку, са старога панскага двара. 
 
– Добра, – кажа лакей. – Я скажу пра цябе пану. Але ж скажы і ты мне, адкуль ты ведаеш, што я таксама пан. 
 
– А адтуль і бачу. Ты пан-няпан, а так сабе – паўпанак. Бо ў цябе нос нізкі, лоб слізкі – от і бачна, што лізаў панскія паўміскі. 
 
Хацеў тут лакей схапіць Стопка за каўтуны ды, як кажуць, паслаць яго з валасянога ўпраўлення ў земскі суд, але тут якраз лакея пазваў да сябе пан. 
 
– Які там халоп? – пытае лакея пан. 
 
– То пасланы ад пані з панскага маёнтка. 
 
– А, пакліч яго. 
 
Пабег лакей зваць Стопака да пана. А Стопак тым часам дастаў капшук, набіў люльку тытунем, вынуў з малагейкі* губку і крамянец, узяў цагала* і давай крэсіць агонь. Выкрэсіў ён агню і давай курыць люлечку. Курыць сабе ды паплёўвае на чысты памост. 
 
– Ідзі, цябе пан кліча, – кажа лакей. 
 
– Не трасца трасе, хай абажджэ, – кажа Стопак і пакурвае сабе люлечку далей. 
 
– Хутчэй ідзі! 
 
– Зараз-зараз, толькі вось люльку дакуру. 
 
Чакаў-чакаў пан Стопка, не дачакаўся. Гоніць ізноў лакея па яго. А Стопак так павольна агінаецца ды шавеліцца – нібы мокрае гарыць. Дакурыў ён люльку, выбіў з яе попел, схаваў яе за пазуху і толькі тады памаленьку пасунуўся да пана. А лакей, бы сабака, бяжыць наперадзе ды адчыняе дзверы. Увайшоў Стопак да пана і закашляўся. Кашляе Стопак, а пан чакае ды толькі вусы круціць. 
 
– Кхе, дзень добры, паночку! 
 
– А цо повеш? – пытаецца пан. 
 
– Усё добрае, паночку. 
 
– А па добрым цо? 
 
– Да от, паночку, мяне прыслаў аканом. Панскі сцізорык зламаўся. 
 
– Які то сцізорык? 
 
– Ды гэта той, мабыць, што пану пер’е рабілі. 
 
– А як жа ж яго зламалі? 
 
– Кажуць жа, пане, што без нажэндзя* і вошы не заб’еш, але ўсякае нажэндзе пры рабоце псуецца. От так і панскі сцізорык – хацелі пану на боты з выжла скуру злупіць, узялі сцізорык, а на панскім выжлу вельмі моцная скура, сцізорык і зламаўся. 
 
– Якего выжла? Цо ты пляцеш, галган? 
 
– Панскі выжал. Той самы, можа пан памятае: ён яшчэ ўскочыў у калодзеж, а Мікіту паслалі даставаць, дык ён, Мікіта, і ўтапіўся там. Той самы выжал, што пан любіў браць на паляванне. Э, дай Бог памяці, здаецца, што пан аддаў за таго выжла суседняму пану трох мужыкоў. 
 
– Цо ж, мой выжэл здэх? 
 
– Здэх, пане. 
 
– А чаго ж ён здэх? 
 
– Кажуць, паночку, быў здаровы, але як каніны аб’еўся дык разам ногі і выпруціў. 
 
– Якей каніны? 
 
– Ну дык мяса жарабца. 
 
– Якего жарабца? 
 
– Панскага! Буланага жарабца, з лысінкаю. 
 
– Цо ж, і ён здэх? 
 
– Здэх, паночку. А шкада, добры быў жарабец. 
 
– Ой, я нешчэнслівы! 
 
– Э, пане, чаго вельмі турбавацца. Бо ж вядома: калі жарабятка ўродзіцца з лысінкаю, то ці здохне, ці воўк яго з’есць. 
 
– А з чэго жарабец здэх? 
 
– Падарваўся, мабыць. 
 
– Цо ж рабілі ім, прэнтко ездзілі ці цо? 
 
– Не, пане, на ім не ездзілі, заўсёды ён стаяў у стайні. 
 
– А цо ж? 
 
– Ваду, пане, вазілі. 
 
– Але ж на цо была та вода? 
 
– Людзі ж кажуць, паночку, што як топішся, то й за брытву схопішся. Як загарэўся ў дварэ свінух, так аканом вялеў і на жарабцу ваду вазіць. 
 
– І свінух спаліўся? 
 
– Згарэў, паночку. 
 
– А як жа ж ён запаліўся? 
 
– Бачыш, пане, ён быў блізка каля аборы, от ад яе і загарэўся. 
 
– То і абора спалілася? 
 
– Згарэла, пане, як свечка. 
 
– А з чэго ж яна запалілася? 
 
– От гэтага, паночку, добра не ведаю. Ці ад абозні, ці мо ад пакояў. 
 
– Езус, Марыя… То і пакоі спаліліся? 
 
– Згарэлі, пане. Суздром* усё знікла, як бы хто языком злізаў. 
 
– І вшыстэк двор спалілсэ? 
 
– Увесь, пане! Чыста, гладка – хоць рэпу сей. 
 
Ухваціўся тут пан за галаву і давай божкаць. 
 
– Але ж чаго запаліліся пакоі, – пытае ізноў пан Стопка. 
 
– Ад свечкі, пане. 
 
– А для чэго палілі свечкі? 
 
– Ну, а як жа, пане, заўсёды ж свечкі паляць, як хто памрэ. 
 
– Цо? Хто ж там змэр? 
 
– Вечны пакой, каб ёй на тым свеце лёгка ікнулася… Пані ж памерла. 
 
– Цо? Цо ты кажэш… Пані змэрла? О, я нешчэнслівы! – і давай тут пан плакаць, убівацца. 
 
– Чаго ж пан плача? Пану ж Бог даў і прыбытак. 
 
– Які? Кажы хутчэй! 
 
– Пану Бог даў унука. Большая паненка сына займела. Гожы, кажуць, хлапчук-паніч – выліты панскі фурман Мікіта. 
 
Пачуўшы тое, пан зваліўся з крэсла. А Стопак пайшоў сабе ў пякарню падвячоркаваць. Дык вось які быў Стопак, і як ён умеў з панамі гаварыць.
==================================
На сайце slounik.org з'явіўся поўны збор (23 выпускі) перакладных тэрміналагічных слоўнікаў серыі «Беларуская навуковая тэрміналогія» (БНТ) у тэкставым выглядзе. Таксама ў гэту версію ўключаны некалькі тэрміналагічных слоўнікаў, якія выйшлі па-за рамкамі серыі БНТ.

http://slounik.org/naviny/2018-03-21#news-2018-03-21
==================================
Вітаю! Падкажыце, калі ласка, чым адрозніваюцца «настаўнікава выступленне» і «настаўніцкае выступленне»?

***

Вітаем!

Настаўніцкі — гэта адносны прыметнік. Ён можа мець дачыненне да некалькіх або ўсіх настаўнікаў: настаўніцкі калектыў, настаўніцкі з'езд. Таксама ён можа мець значэнне 'павучальны': настаўніцкі тон.

Настаўнікаў — гэта прыналежны прыметнік. Ён адказвае на пытанне «чый?» і мае адносіны да канкрэтнага настаўніка: настаўнікаў падручнік, настаўнікава пытанне.

Такім чынам, калі перад школьнікамі выступаў адзін з іх настаўнікаў, нехта можа спытацца ў дзяцей: «Ці ўважліва вы слухалі настаўнікава выступленне?». Словы «настаўніцкі» і «выступленне» маюць дрэнную спалучальнасць. Калі гаворка ідзе пра тое, што будуць выступаць некалькі выкладчыкаў, хутчэй думка будзе сфармулявана так: «Адбудзецца выступленне настаўнікаў». Сітуацыя, у якой «настаўніцкі» і «выступленне» можна ўявіць разам, — гэта парада выкладчыкам: «Настаўніцкае выступленне мае быць змястоўным і пераканаўчым» (гаворка ідзе пра любых настаўнікаў, а не пра канкрэтнага/канкрэтных).

Пытаўся [id236173400|Никита Семак].
==================================
Вітаю! Дапамажыце, калі ласка, размежаваць па сэнсе словы "стасункі", "зносіны", "адносіны", "дачыненне". Дзякуй :)

***

Вітаем!

Дачыненне — гэта сувязь нейкіх з'яў, аб'ектаў. Напрыклад, фразу «Ці ён мае нейкае дачыненне да канцэрта?» можна па-іншаму сфармуляваць так: «Ці звязаны ён неяк з канцэртам?».

Назоўнік «зносіны» можа абазначаць дзелавыя, іншыя сувязі паміж некім: зносіны з замежнымі дзяржавамі, гандлёвыя зносіны. Сёння гэтае слова часта ўжываецца, калі трэба падкрэсліць, што гаворка ідзе пра адносіны паміж людзьмі, у час якіх яны камунікуюць, размаўляюць: мы ўжо даўно не маем з ім зносін. Яшчэ гэтым словам абазначаюць сродкі перамяшчэння, сувязі: аўтобусы прыгарадных зносін.

«Стасункамі» сёння звычайна называюць асабістыя адносіны паміж сябрамі, закаханымі. Цікава, што раней гэты назоўнік ужываўся ў іншым значэнні. У наступным сказе-прыкладзе ён абазначае тое, што і «стаўленне»:

► Можа выявіцца, што паднагляднаму вядомы яго стасункі да паліцыі (Якуб Колас. «На ростанях»).

Нягледзячы на ўжыванне гэтага слова класікамі нашай літаратуры, некаторыя навукоўцы лічаць яго непажаданым паланізмам. З сучасных слоўнікаў яно фіксуецца, напрыклад, у «Беларуска-рускім тлумачальным слоўніку новых слоў і новых значэнняў слоў» (гл. прымацаваную выяву). 

Дарэчы, пра «стаўленне». Гэтае слова, як адзін з сінонімаў адносін, таксама варта ўключыць у наш адказ. Стаўленне — гэта погляд на што-небудзь або разуменне чаго-небудзь. Напрыклад, «УКантакце» мы, падаючы звесткі пра сябе, адзначаем сваё стаўленне да алкаголю і курэння, г. зн. паведамляем, як мы іх разглядаем: як нешта добрае, дрэннае або нейтральнае. Таксама яно абазначае характар паводзін, абыходжання каго-небудзь з кім- або чым-небудзь: яго стаўленне да жонкі заўважалі ўсе.

Паводле даведнікаў, найбольш універсальнае з усіх названых вамі слоў — «адносіны». Яно, з пэўнымі агаворкамі, можа ўжывацца ў значэннях усіх разгледжаных вышэй назоўнікаў. Найбольш адметным, «сваім» для яго, відаць, з'яўляецца значэнне 'ўзаемная сувязь, залежнасць з'яў або іх кампанентаў', у якім яно збліжаецца са словам «суадносіны»: адносіны прычыны да выніку.

Аднак гэтая ўніверсальнасць назоўніка «адносіны» не робіць яго незаменным. Каб падкрэсліць канкрэтнае значэнне, у многіх выпадках варта ўжыць адпаведны сінонім.

Пыталася [id101939015|Аляксандра Сайкоўская].
==================================
"Зазнаць" (што і чаго?) і "зведаць" (што?) — сінонімы ці не? Як ужываць слушна ў залежнасці ад кантэксту?

***

Вітаем!

«Зазнаць» і «зведаць» сінонімы ў значэнні 'спазнаць на ўласным вопыце, перажыць': зазнаць гора і зведаць гора.

Як сінанімічныя гэтыя дзеясловы ўжываюцца і ў значэнні 'адчуць на сабе ўздзеянне чагосьці': зазнаць і зведаць гнеў прыроды, зазнаць і зведаць уплыў чужой культуры.

У «зведаць» таксама вылучаецца значэнне 'атрымаць звесткі пра нешта', 'пазнаёміцца з нечым': 

► Шмат пабачыў і бяды і гора, // Зведаў шмат зямель ён, пра якія // Нат і ў сне не снілася яму (Максім Танк. «Люцыян Таполя»).

Пытаўся [id5188249|Уладзімір Дрындрожык]
==================================
Добры дзень,
Размяжуйце, калі ласка, ужыванне наступных слоў:
1) века (вечка),
2) накрыўка,
3) крышка.
Дзякуй!

***

Вітаем!

Асноўнае адрозненне паміж словамі «накрыўка» і «века» ў тым, што, паводле азначэння, века з'яўляецца часткай прадмета, які яно накрывае. Гэта значыць, што, напрыклад, века куфра не проста бярэцца аднекуль і кладзецца наверх, а прымацавана да самога куфра завесамі. Гэтаксама вечкі, за якімі схаваны кнопкі аварыйнага выключэння дзвярэй у нашым грамадскім транспарце, прымацаваны завескамі. Аднак, скажам, века труны можа як мець завесы, так і цалкам здымацца. Відаць, тое, што называецца словам «века», павінна асацыявацца з «дзверцамі», якія адчыняюцца і зачыняюцца.

Накрыўка можа быць у бутэлькі (не блытаць з коркам, які ўсоўваецца ўнутр рыльца), у каструлі. Як відаць, у гэтых выпадках словам «накрыўка» названа тое, што цалкам здымаецца, прыбіраецца з прадмета, які яно накрывае.

Слова «крышка», паводле слоўнікаў, абазначае тое, што і «накрыўка» і «века». Таму, на нашу думку, у літаратурнай мове без яго ў большасці выпадкаў можна абысціся. Для выражэння пераноснага значэння 'смерць, канец', у якім таксама ўжываецца назоўнік «крышка», у беларускай мове ёсць шмат іншых сродкаў: гамон, канец (канцы), капец (капцы), капут, каюк, магіла, халэмус і г. д. Аднак гэтае слова (крышка) ёсць у слоўніках, ужывалася айчыннымі аўтарамі, таму мы раім лічыць «века» і «накрыўку» асноўнымі варыянтамі, а «крышку» — дапушчальным.

века — https://www.skarnik.by/tsbm/12212
накрыўка — https://www.skarnik.by/tsbm/41262
крышка — https://www.skarnik.by/tsbm/34444

Пытаўся [id35958204|Кирилл Куршук].
==================================
Добры дзень!
Часцяком выклікае цяжкасць пераклад на беларускую з рускай дзеепрыметнікаў незалежнага стану цяперашняга часу. Як лепш перакласці - "настенная развивающая игровая панель"? Калі "насценная гульнявая панэль для развіцця", складаецца ўражанне нейкай недасказанасці — для развіцця чаго? Ужыць "развіваючая"? — дык гэта неўласцівая для беларускай мовы форма. 
Буду ўдзячны за дапамогу!

***

Вітаем!

Сапраўды, вы закранулі тэму, вельмі актуальную і цікавую для многіх.

У падобных выпадках могуць быць прыдатнымі розныя варыянты. Напрыклад, ужыванне канструкцый з «які», «што»:

► падающий самолет — самалёт, які падае.

Такі прыём здаўна ўжываецца пры перакладзе на беларускую мову з рускай і шмат у якіх выпадках, калі гаворка ідзе пра дзеепрыметнік, можа дапамагчы.

Аднак трэба прызнаць, што ў сітуацыях, падобных да вашай, яго наўрад ці варта выкарыстоўваць. У рускай мове словы на -ущ, -ющ, -ащ, -ящ могуць перадаваць не толькі дзеепрыметнікавае значэнне, але і быць прыметнікамі, абазначаць пастаянную якасць нечага. Часта яны патрабуюць дакладнай перадачы адным адпаведнікам. У беларускай мове для гэтай мэты шырока выкарыстоўваюцца прыметнікі з суфіксам -льн. Гэта мы бачым па агульнамоўных слоўніках:

впечатляющий — уражальны,
ищущий — шукальны,
опережающий — апераджальны,

а таксама па тэрміналагічных:

наборно-программирующий — наборна-праграмавальны,
незамерзающий — незамярзальны,
быстроизнашивающийся — хутказношвальны.

Паводле Алеся Каўруса, беларускія прыметнікі з суфіксам -льн «выступаюць са значэннем 'прызначаны для выканання пэўнага дзеяння', 'здольны выконваць пэўнае дзеянне'». Такім чынам, у вашай сітуцыі прымальна будзе ўжыць прыметнік «развівальны». Тым больш што гэта слова ўжо даволі шырока ўжываецца. Яго можна знайсці ў матэрыялах на сайтах як дзяржаўных, так і недзяржаўных арганізацый. Напрыклад, на сайце Брэсцкага дзяржаўнага ўніверсітэта імя А. С. Пушкіна:

► Працу пленарнага пасяджэння сваімі дакладамі працягнулі:

<...>

Т.В. Жук, дырэктар ДУА «Брэсцкі абласны цэнтр карэкцыйна-развівальнага навучання і рэабілітацыі» – «Фарміраванне талерантнага стаўлення да дзяцей з асаблівасцямі псіхафізічнага развіцця ва ўмовах цэнтра карэкцыйна-развівальнага навучання і рэабілітацыі».

http://www.brsu.by/be/news/vi-regiyanalnaya-navukova-praktychnaya-kanferentsyya-pachatkovaya-shkola-prablemy-pryyarytety-i

Адзначым аднак, што калі без наватвораў можна абысціся, то іх трэба пазбягаць. Не варта, напрыклад, прыдумляць прыметнік на -льн, у выпадку са словам «обслуживающий», бо тут мы маем адпаведнік «абслуговы» (https://www.skarnik.by/rusbel/51240). Або яшчэ прыклад: машиностроительный — машынабудаўнічы (https://www.skarnik.by/rusbel/39139).

Пытаўся [id238682637|Вадзім Мохаў].
==================================
► Мультсерыял пра Мікі Маўса па-беларуску? Глядзець анлайн на Ютубе?! 

Калі табе падабаецца гэтая ідэя, галасуй за праект па агучванні на конкурсе Social Weekend 11! 

► Як галасаваць? 

Адпраў SMS з нумарам праекта — 2155 на кароткі нумар 7755! 

Падрабязнасці пра галасаванне і праект 2155 тут: http://socialweekend.tilda.ws/projects
==================================
Вітаю :)
Падкажыце, калі ласка, як будзе перакладацца на беларускую з расейскай выраз "архивный документ с угасающим текстом"?
Загадзя дзякуй, Вы найлепшыя :)

***

Вітаем!

Архіўны дакумент са згасальным тэкстам.

Далучаем да адказу «Русско-белорусский словарь делопроизводственной и архивной терминологии» і «Руска-беларускі слоўнік архіўнай тэрміналогіі», якія могуць спатрэбіцца вам пры рабоце з гэтай тэматыкай.
 
Пытаўся [id430245119|Marbert Haryrun].
==================================
Растлумачце, калі ласка, правільнасьць ужываньня словаў "падыспад", "падыспадам".
Ці можна выкарыстоўваць іх як альтэрнатыву ў дачыненьні да выразу, напрыклад, "на дно/дне ракі"?

***

Вітаем!

«Пады́спад» сапраўды звязаны са словам «дно». «Падыспад» можа абазначаць тое, што і «спод», а апошняе слова мае значэнне 'дно'. Аднак тут гаворка не пра 'грунтавую паверхню пад вадой', а пра дно прадметаў, пасудзін: спод кацялка, спод чоўна. У такім значэнні ўжываецца і «падыспад»: падыспад вазы.

Слова «падыспад» можа выкарыстоўвацца і ў іншых значэннях, напрыклад, будучы прыслоўем, яно паказвае напрамак дзеяння і мае значэнне 'ўніз; пад што-небудзь': надзець падыспад. 

«Пады́спадам» — прыслоўе, якое значыць 'унізе; пад чым-небудзь': 

► I Лявон заўважыў, што каля дарогі даволі часта сядзяць малінавыя кусты з тонкімі, пад колер сасны, былінамі і з бялявымі падыспадам лістамі. (Максім Гарэцкі. «Меланхолія»).

► Спераду шыльцы, ззаду вільцы, наверсе чорнае сукно, падыспадам белае палатно. (Ластаўка) (беларуская народная загадка).

Падыспад — https://www.skarnik.by/tsbm/52689

Падыспадам — https://www.skarnik.by/tsbm/52690

Пытаўся [id154219659|Роберт Карпіновіч].
==================================
Добры дзень. Цi магчыма знайсцi «Марфемны слоунiк беларускай мовы» ў pdf або iншых форматах? Буду вельмi удзячна за дапамогу :)

***

Вітаем!

Са слоўнікаў таго тыпу, які вам патрэбен, у адкрытым доступе ёсць «Школьны марфемны слоўнік беларускай мовы» Анатоля Бардовіча, Ліліі Мормыш і Льва Шакуна (далучаем файл у фармаце pdf). Гэты даведнік створаны на базе 
апублікаванага другім выданнем у 1989 г. «Марфемнага слоўніка беларускай 
мовы».

Пыталася [id180859292|Михалина Якшевич].
==================================
Добрага!
Адкажыце, калi ласка: у Барысаве ёсьць станцыя Пячынскi, гэта правiльная назва цi трэба Печынскi?
Хто памыляецца?

***

Вітаем!

На сайце Дзяржаўнага цэнтра картографа-геадэзічных матэрыялаў і даных Рэспублікі Беларусь фіксуецца менавіта назва Пячынскі (http://maps.by/viewrw/650). На сайце Беларускай чыгункі назва таксама мае такое напісанне. Яго і трэба лічыць правільным.

Пытаўся [id94591580|Андрусь Анцух].
==================================
Добры вечар

Прыслоўе здаўна ўтворана ад прыметніка даўні, а прыслоўе нядаўна ад прыслоўя даўно, чаму так?

***

Вітаем!

У беларускай мове прыслоўі могуць утварацца паводле розных мадэляў і ад розных часцін мовы. Неабавязкова словы аднаго кораня павінны быць утвораны ад адной часціны мовы. Напрыклад, «невысока» ўтворана ад «высока», а «звысоку» — ад «высокі». У мадэлях, паводле якіх утвораны «здаўна» і «нядаўна», супадае тое, што вытворныя словы маюць суфікс -а, таму з'яўляецца эфект, які наводзіць на думку, што яны павінны быць утвораны ад нейкай адной часціны мовы. 

Заўважым таксама, што, паводле «Беларускай граматыкі» (1985, ч. 1), прыслоўе «нядаўна» можна разглядаць і як утворанае ад прыметніка «нядаўні» (гл. прымацаваную выяву з названага выдання, стар. 347).

Пыталася [id250067066|Таццяна Радзько].
==================================
Вітаю.
Ці ёсць у сеціве сучасныя юрыдычныя слоўнікі? 
Загадзя дзякую.

***

Вітаем!

Асноўны слоўнік па гэтай тэме, якім можна карыстацца ў інтэрнэце, — «Слоўнік юрыдычных тэрмінаў на беларускай, рускай і англійскай мовах», створаны Нацыянальным цэнтрам прававой інфармацыі Рэспублікі Беларусь (пры ўдзеле Інстытута мовы і літаратуры імя Якуба Колас і Янкі Купалы НАН Беларусі і МДЛУ). Знайсці яго можна тут: http://multilang.etalonline.by/be

Пэўныя звесткі таксама можна знайсці ў агульнамоўных слоўніках на сайтах slounik.org і skarnik.by і ў «Беларускай энцыклапедыі» ў 18 тамах (http://knihi.com/none/Bielaruskaja_encyklapiedyja_djvu.zip.html).

Але ўлічваючы, што сучасная юрыдычная тэрміналогія ў беларускай мове, як і іншыя галіновыя тэрміналогіі, знаходзіцца ў стане ўнармавання, пры рабоце з ёй можа ўзнікаць шмат пытанняў. З імі мы раім звяртацца з суполку «Заканадаўства па-беларуску» ў «Фэйсбуку» (https://www.facebook.com/groups/Pieraklad/). Яе ўдзельнікі і адміністратары маюць непасрэднае дачыненне да беларускамоўных тэкстаў на юрыдычную тэматыку і змогуць вам дапамагчы.

Пыталася [id229130738|Кацярына Кавалёва].
==================================
Вітаю!
Ці магчыма ў сеціве спампаваць «Слоўнік Гродзенскай вобласці» Таццяны Сцяшковіч?

***

Вітаем!

Так. Далучаем слоўнік у выглядзе pdf-файла.

Пытаўся [id180137156|Алексей Бруй].
==================================
Віншуем нашых падпісчыц з 8 Сакавіка!

Будзьце шчаслівыя і заставайцейся цікаўнымі да беларускай мовы! 😊
==================================
Дзень добры. :) Падкажыце, калі ласка, якая сэнсавая розніца паміж "самотай", "адзінотай" і "адзіноцтвам"?

***

Вітаем!

Адразу заўважым, што, паводле сучасных слоўнікаў, «адзіноцтва» (пра якое больш падрабязна сказана ніжэй) абазначае тое, што і «адзінота». Таму, па сутнасці, трэба разглядаць сэнсавыя адрозненні паміж «самотай» і «адзінотай».

Што датычыцца гэтых адрозненняў, то, па-першае, паводле слоўнікаў, у назоўніка «адзінота» вылучаецца значэнне 'бязлюднасць, сіратлівасць' (адзінотай веяла з палёў). Па-другое, слова «самота» можа перадаваць значэнне, вельмі блізкае да значэння слоў «смутак», «туга». Скажам, у наступным прыкладзе з тлумачальнага слоўніка «самоту» нельга замяніць «адзінотай»:

► Не плач, шматпакутная маці! Мы прыйдзем і ласкай сагрэем тваё набалелае сэрца, І знікне самота з вачэй (Пімен Панчанка).

Сёння часта гаворыцца пра тое, што слова «адзіноцтва» найбольш адлюстроўвае ўплыў рускай мовы. З гэтай прычыны раяць аддаваць перавагу выключна «адзіноце» і «самоце». Аднак мы б тут не былі настолькі катэгарычныя, бо слова «адзіноцтва» было зафіксаванае ўжо ў слоўніках С. Некрашэвіча і М. Байкова, яго ўжывалі такія славутыя знаўцы мовы, як Якуб Колас, Кузьма Чорны і іншыя. Таму мы раілі б разглядаць «самоту» і «адзіноту» як асноўныя варыянты, а «адзіноцтва» — як дапушчальны.

Пытаўся [id73977827|Яўген Пармон].
==================================
Добры дзень!
Зноўку звяртаюся да Вас па кансультацыю адносна яшчэ аднаго кампутарнага тэрміну — application (приложение).
Сустракаў розныя варыянты — "дадатак", "прыкладанне" і "праграма"
У тым слоўніку, спасылку на які Вы даслалі ў адказ на маё папярэдняе пытанне, тэрміну "application" даецца адпаведнік "(карыстальніцкая) праграма", ці проста "праграма". Калі спыніцца на гэтым варыянце, то ўзнікае шэраг пытанняў: як перакласці тады такія фразы (адвольна ўзятыя з розных інтэрнэт-артыкулаў), каб не атрымалася ўжывання аднаго і таго ж слова для розных тэрмінаў:
"Мобильные приложения не являются компьютерными программами и поэтому формально не могут считаться интеллектуальной собственностью..."
"Как и любые компьютерные программы (а мобильные приложения ими и являются..."
"Для тайм-менеджмента созданы и мобильные приложения, и компьютерные программы, и сайты"
Ці тут адрозненне вызначаецца толькі праз ужыванне дадатковага прыметніка: "мабільная праграма" / "кампутарная праграма"?
Калі так, то звычайную рускую фразу "скачайте приложение" трэба перакладаць праз гэтае ўстойлівае словазлучэнне "спампуйце мабільную праграму"?
Загадзя ўдзячны за адказ і дапамогу!!!

***

Вітаем!

Сапраўды, правільны варыянт — праграма. Пры перакладзе дастаткова ўжыць дадатковы прыметнік (камп'ютарная, мабільная). Калі гаворка пра адну фразу, дзе няма супрацьпастаўлення камп'ютарнай/мабільнай праграм, то павінна быць дастаткова слова «праграма»: спампуйце праграму.

Раней для application ужываліся тэрміны «дастасоўная праграма», «дастасаванне» (гл. прымацаваную выяву з «Тлумачальнага руска-англа-беларускага слоўніка па інфарматыцы», стар. 84).

Заўважым таксама, што першы ваш сказ-прыклад змяшчае памылковае сцверджанне.

На падобнае пытанне мы адказвалі раней тут: https://vk.com/wall-71024062_1060

Пытаўся [id238682637|Вадзім Мохаў].
==================================
Вітаю!
Як па-беларуску будзе гучаць фраза "дар речи"? Дзякую.

***

Вітаем!

Дар слова (мовы). 
(Гл. прымацаваную выяву са «Слоўніка фразеалагізмаў» Івана Лепешава, том 1, стар. 360.)

Выраз «лишился дара речи» перакладаецца як «заняло мову»: он лишился дара речи — яму заняло мову (http://www.skarnik.by/tsbm/24972); сінонімы: цяля язык аджавала, язык адняўся, язык да зубоў прымёрз, язык прысох <да зубоў> .

Пыталася [id341014697|Cytwora Anjagoż].
==================================
Гэтай ранняй, хай сабе крышку снежнай і бадзёра-марознай, але безумоўна, цудоўнай вясной самы час падумаць пра летні адпачынак! Куды пайсці па тур у Магілёве - глядзіце ў новай серыі СВАЕ-TV! :)
📺
==================================
Як паведаміла ў сваім акаўнце ў «Фэйсбуку» Алена Анісім, учора пайшла з жыцця вядомая мовазнаўца Валянціна Лемцюгова. Вось што піша спадарыня Алена:

«Паважаныя сябры! Учора не стала Валянціны Пятроўны Лемцюговай. 
14 траўня 1991 г. яна як загадчык аддзела лексікалогіі брала мяне на працу ў Інстытут мовазнаўства імя Якуба Коласа. З яе імем звязана шмат важных для Беларусі і нашай філалагічнай навукі даследаванняў. Але для мяне найперш яна была добразычлівым чалавекам, унікальнай жанчынай, выдатным навукоўцам, сапраўднай беларускай патрыёткай. Дастаткова прыгадаць, як яна адстойвала артыкул у Законе аб геаграфічных назвах, у якім прапісана, што спачатку назва даецца на БЕЛАРУСКАЙ мове. 

У мітусні штодзённых спраў мы не паспяваем аддаць належнае пры жыцці. Застаецца толькі памяць. 

Светлая памяць Валянціне Пятроўне і шчырая ўдзячнасць за яе слаўныя чалавечыя якасці і зробленыя справы!»

Адміністрацыя нашай суполкі далучаецца да слоў Алены Мікалаеўны.
==================================
Дабрыдзень! 
Узнікла пытанне - як слушна перакласці з ангельскай мовы кампутарны тэрмін "recycle bin" (кошык, у які выдаляюцца непатрэбныя файлы) - "кошык" ці "сметніца"? 
Загадзя дзякую!

***

Вітаем!

Сметніца.

Такі тэрмін быў прыняты Групай сістэматызацыі беларускай камп'ютарнай тэрміналогіі:

https://sites.google.com/site/belcompterm/results

У тэрміналагічнай базе Microsoft таксама знаходзім такі пераклад:

https://www.microsoft.com/en-us/language/Search?&searchTerm=recycle%20bin&langID=Belarusian&Source=true&productid=All%20Products

Пытаўся [id238682637|Вадзім Мохаў].
==================================
Добры дзень. Заўсёды маю цяжкасці з ужываннем па-беларуску слоў кшталту "газіфікаваць" ці "газіфіцыраваць". Як правільна? Дзякуй.

***

Вітаем!

Выбар паміж формамі з суфіксам -ірава- (-ырава-) і з суфіксам -ава- (-ява-) заўсёды выклікае праблемы. Агульная тэндэнцыя сёння — імкненне да пазбаўлення ад часткі -ір- (-ыр-). Гэтае імкненне падтрымліваецца наступным пунктам апошняй рэдакцыі «Правілаў беларускай арфаграфіі і пунктуацыі»:

► 1. Пераважная большасць запазычаных дзеясловаў ужываецца з суфіксам -ава- (-ява-) <...>.

Ёсць пэўныя выпадкі, калі слова павінна захоўваць -ір- (-ыр-) у суфіксе (напрыклад, фантазіраваць) або калі існуюць два словы: з -ір- (-ыр-) і без гэтай часткі (планіраваць — планаваць). Пры ўзнікненні сумненняў трэба звяртацца да правілаў (http://libelli.narod.ru/misc/rules.htm#_Toc204867448) або слоўнікаў.

У вашым выпадку правільна будзе «газіфікаваць» (https://vk.com/away.php?to=http%3A%2F%2Fslounik.org%2Fsearch%3Fdict%3Dsbm%26search%3D%25D0%2593%25D0%25B0%25D0%25B7%25D1%2596%25D1%2584%25D1%2596%25D0%25BA%25D0%25B0%25D0%25B2%25D0%25B0%25D1%2586%25D1%258C%26x%3D0%26y%3D0&cc_key=).

Пытаўся [id120226249|Андрей Супиталёв].
==================================
Добры дзень! Усё ж як правільна: значОк, значАк, значЫк?

***

Значок.

Гэтае слова ёсць не толькі ў сучасных слоўніках (http://www.skarnik.by/tsbm/28615), але і ў дарэформенных («Расійска-беларускі слоўнік» С. Некрашэвіча і М. Байкова). Яно выкарыстоўвалася яшчэ ў адной з першых беларускіх легальных газет «Наша Ніва» (гл. прымацаваную выяву са «Слоўніка мовы «Нашай Нівы» (1906—1915)», том 2, стар. 286).

Пытаўся [id119861532|Віктар Бакуноў].
==================================
Вітаю! Падкажыце, калі ласка, ці ёсць нейкі адпаведнік выразу "мир рухнул"?

***

Вітаем!

З рускай гэты выраз можа перакладацца як «свет абрушыўся, абрынуўся, рухнуў, разбурыўся».

Пыталася [id112837200|Анастасія Забалатнюк].
==================================
Добры дзень!
У працяг тэмы "скідка" і "зніжка", растлумачце які з варыянтаў у наступных парах з’яўляецца больш натуральна/спрадвечна беларускім (а не запазычаннем з іншай мовы) ці больш дакладным адпаведнікам:
1. Працэнт і адсотак - для "процент".
2. Цана і кошт - для "цена".
3. Бясплатна і дарма - для "бесплатно".
4. Адправіць і даслаць - для "отправить" (письмо).
5. Знаць і ведаць - для "знать".
6. Хацець і жадаць - для "хотеть".

***

Вітаем!

Адзначым спачатку: сярод слоў, што вас цікавяць, няма тых, ад якіх трэба было б абавязкова адмовіцца. Пэўныя з іх унутры пары маюць розныя значэнні, іншыя суіснуюць у сучаснай мове, бо на цяперашні момант не склалася ўмоў для выцяснення аднаго другім. Дададзім таксама, што ў многіх выпадках сінонімы даюць магчымасць падкрэсліць адценне значэння і дапамагаюць мове быць разнастайнай з гледзішча стылістыкі.

1. Абодва словы шырокаўжывальныя, абодва зафіксаваныя ў народнай мове. Абодва, хутчэй за ўсё, прыйшлі ў беларускую мову звонку. Таму ў гэтым выпадку нельга даць нейкай канкрэтнай рэкамендацыі акрамя той, што ў адным тэксце/выданні трэба прытрымлівацца аднаго варыянта.

2. Пра «цану» і «кошт» нашы калегі пісалі тут: https://vk.com/wall-71137614_20

3. Абодва словы ёсць у нашай мове. Адрозненні паміж імі маюць, хутчэй, стылістычны характар. Напрыклад, у афіцыйным выступленні дарэчы будзе словазлучэнне «бясплатная адукацыя», а ў эмацыянальнай размове з сябрамі пра дзяржаўную палітыку можна ўжыць і «дармовая адукацыя». Тэму гэтых слоў мы закраналі тут: https://vk.com/adkazy?w=wall-71024062_6701

4. І зноў жа абодва дзеясловы ёсць у нашай мове. Паводле слоўнікаў, «даслаць» мае размоўную афарбоўку. Аднак апошнім часам гэтае слова ўсё шырэй ужываецца як нейтральная адзінка. У некаторых выпадках наяўнасць двух сінонімаў можа дапамагчы пазбегнуць таўталогіі: «даслаць пасылку» можна замяніць на «адправіць пасылку». Не варта таксама забывацца, што ў літаратурнай мове ёсць і дзеяслоў «паслаць».

5. Гл.: https://vk.com/wall-71024062_1242

6. Гл.: https://vk.com/adkazy?w=wall-71024062_457

Пытаўся [id238682637|Вадзім Мохаў].
==================================
Дабрыдзень, сутыкнуўся з цяжкасцю пры перакладзе слова 
wallpapers. wallpapers-шпалеры? Ці ёсць нейкія варыянты?

***

Вітаем!

У агульнамоўным «Ангельска-беларускім слоўніку» назоўнік wallpaper перакладзены як «шпалеры». У тэрміналагічнай базе Microsoft таксама знаходзім такі варыянт:

https://www.microsoft.com/en-us/language/Search?&searchTerm=wallpaper&langID=Belarusian&Source=true&productid=All%20Products

Такім чынам, пераклад слова wallpaper і ў агульным, і ў тэрміналагічным (камп'ютарная тэрміналогія) значэннях праз назоўнік «шпалеры» будзе правільным.

Пытаўся [id108852137|Міхась Прыка].
==================================
Падкажыце, калі ласка, як на рускую мову перакладаюцца словы памяркоўны, памяркоўнасць.

***

Вітаем!

Гэтыя словы могуць перакладацца па-рознаму ў залежнасці ад сітуацыі. Магчымыя варыянты перакладу шукайце ў «Беларуска-рускім слоўніку» тут:

https://vk.com/away.php?to=http%3A%2F%2Fslounik.org%2Fsearch%3Fdict%3Dkrapivabr%26search%3D%25D0%259F%25D0%25B0%25D0%25BC%25D1%258F%25D1%2580%25D0%25BA%25D0%25BE%25D1%259E%25D0%25BD%25D1%258B%26x%3D0%26y%3D0&cc_key=

«Памяркоўны» ў пэўных выпадках можа перакладацца таксама як «рассудительный», «вдумчивый», «осторожный», «мягкий».

Пытаўся [id12996983|Павел Дзедуль].
==================================
Вітаю!

Падкажыце, калі ласка, розніцу ва ўжыванні слоў "купіць" і "набыць". Ці правільна казаць, што слова "набыць" шырэй па сэнсе, бо купіць можна толькі за грошы, а набыць - не толькі?

***

Вітаем!

У агульных рысах прыведзеная вамі розніца правільная. Сапраўды, купіць — гэта значыць займець нешта, заплаціўшы за гэта (прычым не толькі грашыма, але і ўвогуле нейкімі каштоўнасцямі). Таксама ў «купіць» ёсць пераноснае значэнне 'схіліць на свой бок; падкупіць'.

«Набыць» сёння таксама часта выкарыстоўваецца ў значэнні 'купіць', і гэта нарматыўнае ўжыванне. Аднак асноўнае значэнне гэтага дзеяслова шырокае — зрабіцца ўладальнікам чаго-небудзь (неабавязкова за грошы). Напрыклад, сказ «Трэба набыць дзіцяці да выхадных канькі» можа значыць, што моўнік збіраецца або купіць названую рэч, або, скажам, узяць у кагосьці са сваякоў. У такіх выпадках сінонімы да «набыць» — дастаць, раздабыць або проста ўзяць.

З такога шырокага значэння вынікаюць і пераносныя: набыць спецыяльнасць, набыць зялёны колер, набыць актуальнасць, набыць язву. 

Трэба адзначыць, што калі гаворка ідзе пра звычайны паход у краму, то часцей ужываецца слова «купіць». Напрыклад, мама пасылае сына: «Схадзі купі хлеба». Дзеяслоў «набыць» будзе тут недарэчы.

купіць — http://www.skarnik.by/tsbm/34811

набыць — http://www.skarnik.by/tsbm/39862

Пыталася [id101939015|Аляксандра Сайкоўская].
==================================
Віншуем усіх падпісчыкаў з Міжнародным днём роднай мовы і прапануем прачытаць матэрыял з круглага стала, праведзенага ў рэдакцыі газеты «Звязда» і прымеркаванага да сённяшняга свята (раней мы размяшчалі відэа з гэтай сустрэчы).

Няхай жыве беларуская мова!

http://www.zviazda.by/be/news/20180220/1519138008-uzhyvanne-belaruskay-movy-u-roznyh-sferah-kultura-i-pismennasc
==================================
Вітаю! Дапамажыце, калі ласка, размежаваць сітуацыі ўжывання ці адценні сэнсу. Можа, проста - якому варыянту аддаецца перавага. Дзякуй вялікі :)

Наяўныя ці гатоўка?
Гандляр ці прадавец?
Скідка ці зніжка?

***

Вітаем!

1. Наяўныя (грошы) — нейтральнае абазначэнне. Яно падыдзе для любой сітуацыі, у тым ліку прыдатнае для выкарыстання ў такіх кніжных стылях, як навуковы, публіцыстычны, афіцыйна-справавы. Назоўнік «гатоўка» (ад старабел. готовые гроши (пенези) — наяўныя грошы) мае ў сучаснай мове адценне размоўнасці. Таму сфера яго ўжывання вузейшая. Але ў гутарцы са сваякамі, сябрамі, калегамі, у тэкстах мастацкага стылю, а таксама часам і ў публіцыстыцы гэта слова можа ўжывацца.

► наяўныя — http://www.skarnik.by/tsbm/43440
► гатоўка — http://www.skarnik.by/tsbm/16944

2. Гандляр — гэта чалавек, які займаецца прыватным гандлем. Гэта значыць, ён не толькі прадае нешта, але і шукае пастаўшчыкоў, вырашае іншыя праблемы, звязаныя з гандлем нейкім відам тавару. Гандляр можа быць уласнікам крамы або сеткі крам. Прадавец жа — гэта любы чалавек, які прадае нешта. Так называюць і супрацоўнікаў магазінаў, якія прадаюць тавар пакупнікам.

► гандляр — http://www.skarnik.by/tsbm/16594
► прадавец — http://www.skarnik.by/tsbm/62759

3. Як мы ўжо аднойчы пісалі, агульнапрынятае абазначэнне ў беларускай мове — скідка. Яно ёсць і ў дарэформенных слоўніках (агульных і тэрміналагічных, напрыклад у «Расійска-беларускім слоўніку» С. Некрашэвіча і М. Байкова 1928 года), і ў сучасных выданнях (http://www.skarnik.by/tsbm/77322). «Зніжка» выкарыстоўваецца ў нашай мове, відаць, пад уплывам польскага zniżka.

«Скідка» і «зніжка» на цяперашні момант знаходзяцца ў стане «канкурэнтнай барацьбы» паміж сабой з прычын пераважна нелінгвістычнага характару (у тым сэнсе, што з гледзішча перадачы думкі «зніжка» не дае ніякіх лепшых магчымасцяў; «скідкі» пазбягаюць таму, што гэтае слова сугучнае з адпаведным рускім). Прычым «зніжка» вельмі актыўна заваёўвае сабе «жыццёвую прастору» не толькі ў сацсетках, але і, напрыклад, у дзяржаўных СМІ. Аднак заўважым: не варта лічыць, што «зніжка» ў нечым больш беларускае слова, чым «скідка».

Пыталася [id101939015|Аляксандра Сайкоўская].
==================================
#навіны

Дзяржава плануе стварыць даведкавы партал Правапiс.бай на ўзор расійскай Грамоты.ру 

Дырэктар Інстытута мовазнаўства імя Я. Коласа Цэнтра даследаванняў беларускай культуры, мовы і літаратуры НАН Беларусі Ігар Капылоў на прэс-канферэнцыі, прысвечанай Міжнароднаму дню роднай мовы, падзяліўся планамі мовазнаўцаў на 2018 год, перадае карэспандэнт агенцтва «Мінск-Навіны». 
 
«Мы адчуваем сёння вострую неабходнасць у стварэнні электроннай даведачна-інфармацыйнай службы Правапiс.бай на ўзор расійскага партала Грамота.ру для папулярызацыі роднай мовы», — заявіў Ігар Капылоў. 
Грамота.ру — зручны партал, на якім любы ахвотны можа задаць любое пытанне па функцыянаванні мовы і атрымаць кваліфікаваны адказ ад найлепшых моўных спецыялістаў. На сайце таксама багата слоўнікаў, даведнікаў, зручны пошук. 
 
Таксама сёлета рыхтуецца да выхаду першы «Французска-беларускі слоўнік прававой лексікі». Да канца года плануецца выданне «Італьянская-беларускага слоўніка», а потым і «Беларуска-італьянскага». «Французска-беларускі слоўнік літаратурнай лексікі», як чакаецца, пабачыць свет у 2019-м. Пачалася работа над Беларуска-ангельскай слоўнікам, прызначаным для дыяспары суайчыннікаў, якія жывуць у англамоўных краінах. Запланаваны выхад і пяцітомнага слоўніка сінонімаў. 

https://nn.by/?c=ar&i=205055
==================================
А сёння невялікі падарунак ад нас студэнтам філалагічных факультэтаў, якія навучаюцца па-беларуску!

Як вядома, стараславянская мова — адзін з найскладанейшых прадметаў на філфаках. Доўгі час падручнікі па ім былі толькі на рускай мове. Але ў 2005 годзе свет пабачыў вучэбны дапаможнік аўтарства Алеся Каўруса і Міхася Круталевіча «Стараславянская мова». 

Усведамляючы, што ў кнізе гаворка ідзе не менавіта пра беларускую мову, якой прысвечана наша суполка, мы вырашылі размясціць тут гэты дапаможнік, бо ў ім стараславянская мова разглядаецца ў сувязі з беларускай, ёсць стараславянска-беларускі слоўнік, табліцы, у якіх стараславянскія словы параўноўваюцца са словамі сучасных славянскіх моў, у першую чаргу беларускай. Такім чынам, акрамя ўжо ўспомненых студэнтаў, ён будзе карысны і ўсім, хто цікавіцца беларускай мовай і вывучае яе самастойна.
==================================
Як слушна - "дзякуючы заўваге" або "дзякуючы заўвазе"? Ці адбываецца тут чаргаваньне г/з?

***

Вітаем!

Так, безумоўна, тут павінна адбывацца чаргаванне, бо назоўнік жаночага роду з асновай на г стаіць у давальным слоне: дзякуючы заўвазе.

Спалучэнне гукаў -ге- сустракаецца ў беларускай мове звычайна ў каранях слоў, што маюць небеларускае паходжанне: генезіс, гета.

Пытаўся [id170392414|Алексей Кухта].
==================================
Добры вечар! Даволі вузкае пытанне... Націск у слове "дрыгва" на які склад?

***

Вітаем!

Націск у гэтым слове прыпадае на другі склад: дрыгва́.

https://vk.com/away.php?to=http%3A%2F%2Fslounik.org%2Fsearch%3Fdict%3Dsbm%26search%3D%25D0%2594%25D1%2580%25D1%258B%25D0%25B3%25D0%25B2%25D0%25B0%26x%3D0%26y%3D0&cc_key=

Пытаўся [id301758517|Ладусь Кіслякоў].
==================================
Напярэдадні Міжнароднага дня роднай мовы на базе газеты “Звязда” прайшоў круглы стол на тэму «Ужыванне беларускай мовы ў розных сферах: культура і пісьменнасць». Часткова пра тое, што абмяркоўвалі ўдзельнікі, можна даведацца з наступнага відэа.

https://www.youtube.com/watch?v=2MwMqQaEO1A&list=LLIsTrN1Ide0nuVLw30r9ljg
==================================
Мэрылін Манро заспявала па-беларуску!!! 
Адна з самых вядомых песень культавай прыгажуні — "Хачу быць каханаю" 
(I Wanna Be Loved by You) з легендарнай камедыі Білі Уайлдэра "Хтосьці любіць гарачае" (Some Like It Hot) — з’явілася ў беларускамоўнай версіі! 
 
Агучана студыяй [club137358267|Gavarun_by]
==================================
Новыя паказы лепшых фільмаў на роднай мове!
24 і 25 лютага ў кінатэары «Масква» мы робім два дадатковыя паказы стужак, якія некалькі разоў збіралі поўныя залы кінатэатраў. Не прапусціце гэты шанец самі і распавядзіце сябрам!
Квіткі ў касах кінатэатра і на kinakong.by/belweekends
==================================
Вітаю! Хацелася б даведацца, які варыянт больш слушны пры карыстанні афіцыйным правапісам: «містэр» ці «містар»? Загадзя дзякую!

***

Вітаем!

Правільны варыянт — «містар».

Паводле новай рэдакцыі «Правілаў беларускай арфаграфіі і пунктуацыі», фіналь 
-эр у запазычаных агульных імёнах перадаецца як -ар: лідар, катар, грэйдар. У слоўніках, выдадзеных пасля рэформы правапісу (напрыклад, у гэтым: https://vk.com/away.php?to=http%3A%2F%2Fslounik.org%2Fsearch%3Fdict%3Dsbm%26search%3D%25D0%259C%25D1%2596%25D1%2581%25D1%2582%25D0%25B0%25D1%2580%26x%3D0%26y%3D0&cc_key=), падаецца менавіта форма «містар».

Пытаўся [id236173400|Никита Семак].
==================================
Па старонках “Гістарычнага слоўніка беларускай мовы"

Шаноўнае спадарства! 
 
Інстытут мовазнаўства імя Якуба Коласа НАН Беларусі, установа “Дзяржаўны літаратурна-мемарыяльны музей Якуба Коласа” запрашаюць Вас на імпрэзу “Па старонках “Гістарычнага слоўніка беларускай мовы”, прымеркаваную да Міжнароднага дня роднай мовы. 
 
У праграме мерапрыемства запланаваны выступленні акадэміка НАН Беларусі Аляксандра Лукашанца, дырэктара Інстытута мовазнаўства імя Якуба Коласа Ігара Капылова. Разам з загадчыкам аддзела гісторыі беларускай мовы Наталляй Паляшчук мы пагартаем старонкі “Гістарычнага слоўніка беларускай мовы” і паразважаем над яго роляй у развіцці беларускай мовы і культуры. Акрамя таго, мы прапануем Вам навучыцца чытаць старадаўнія тэксты. У гэтай нялёгкай справе нам дапаможа Ірына Будзько, загадчык кафедры беларускай і рускай моў БНТУ, вядучы навуковы супрацоўнік аддзела гісторыі мовы Інстытута мовазнаўства імя Якуба Коласа. 
 
Каб поўнасцю прасякнуцца атмасферай гістарычнасці і акунуцца ў свет мелодый нашых продкаў, для Вас будзе спяваць дуэт “ČARKA”. 
 
 
 
Чакаем Вас 22 лютага 2018 года а 18.30 па адрасе: 
 
г. Мінск, вул. Акадэмічная, 5.
==================================
Прапаноўваем вашай увазе мовазнаўчы артыкул Юрася Пацюпы

https://paciupa.livejournal.com/8749.html
==================================
Горадня
==================================
Гародня
==================================
Па спасылцы шукайце таксама змест выдання.
==================================
http://iml.basnet.by/be/publikacyi/kryvicki-aa-vybranyja-pracy 

Крывіцкі, А А. Выбраныя працы / А. А. Крывіцкі; уклад.: I. У. Галуза [і інш.] ; навук. рэд. В. М. Курцова. - Мінск : Беларуская навука, 2017. - 676 с. 

У зборніку змяшчаюцца выбраныя працы вядомага даследчыка гаворак беларускай мовы А. А. Крывіцкага. Пэўная колькасць публікацый прысвечана асвятленню тэарэтыч-ных праблем у галіне нацыянальнай дыялекталогіі і мовазнаўства. Асноўную частку выдання складаюць артыкулы, у якіх даследуюцца анамасіялагічныя і лексікаграфічныя праблемы функцыянавання слова, даецца апісанне структуры дыялектнай мовы, характа-рыстыка гутарковага маўлення. 

Выданне будзе цікавым шырокаму колу лінгвістаў, літаратараў, гісторыкаў, а таксама ўсім, хто займаецца родным словам, любіць яго і цікавіцца гісторыяй роднай мовы.
==================================
Беларуская агучка!

Анлайн: https://vk.cc/7cnUYM
Ютуб: https://www.youtube.com/watch?v=J73H8wREaO8

Серыя: 1
Назва: Aldnoa.Zero / Альдноа.Зэро [ Aldnoah.Zero ]
Краіна: Японія
Год: 2014

Пераклад опенінга: https://vk.com/vartaproject
Вакал: https://vk.com/gavarun_by

Апісанне: 
 У 1972 годзе падчас місіі Апалон-17 выявіў ў космасе браму, якая вядзе на Марс. Пасля высадкі касманаўты знайшлі на планеце звышмагутны утыліт, пазней названы «Альдноа». Неўзабаве мноства людзей пераехалі на Марс і празвалі сябе «марсіянамі». Так пачалася вайна паміж жыхарамі абедзвюх планет. Марсіянскія салдаты пачалі спускацца з нябёсаў на сталёвых гігантах, маючы намер знішчыць чалавецтва.
==================================
Даруйце мне, спадарства, калі пытанне падасца дзіўным, але...
Паверх — на паверСЕ (мясцовы склон). 
Рух — у руХУ (мясцовы склон). 
І там, і там мужчынскі род. Чаму адрозненне ў канчатку? Гэта традыцыя мовы ці ёсць заканамернасць?

***

Вітаем!

Адразу адзначым, што згаданы вамі склон называецца месны.

Вылучыць заканамернасць, якая б працавала ва ўсіх выпадках з месным склонам, цяжка. З прымацаванай выявы вы можаце ўбачыць, што ў апошняй афіцыйнай «Кароткай граматыцы беларускай мовы» аўтары спрабуюць размежаваць ужыванне гэтых канчаткаў паводле значэння слоў. Аднак такі падыход працуе не заўсёды. Напрыклад, слова «верх» хоць і абазначае адцягненае паняцце, але ў сучаснай літаратурнай мове рэгулярна (а не «зрэдку», як сказана ў граматыцы) ужываецца менавіта ў форме «версе». Як відаць, для некаторых назоўнікаў гэты даведнік нават дапускае два варыянты: з -у і з -е (праўда, у апошніх слоўніках яны ўжо падаюцца з нейкім адным канчаткам; а вось слова «рог» можа, у залежнасці ад значэння, мець абедзве формы: на рагу і на розе). 

Такім чынам, пры сумненні трэба правяраць канчатак па слоўніку.

Пытаўся [id5188249|Уладзімір Дрындрожык].
==================================
Ці ёсць у беларускай лінгвістыцы работы, падобныя да такіх: 
1) Грановская Л.М. Словарь имён и крылатых выражений из Библии. – М.: Астрель; ACT, 2003. – 288 с.
2) В.М. Мокиенко, Г.А. Лилич, О.И. Трофимкина. Толковый словарь библейских выражений и слов: ок. 2000 единиц М., 2010. 
Магчыма, хтосьці мае электронныя варыянты прыведзеных прац. Дык падзяліцеся, калі ласка! Загадзя дзякую за дапамогу!

***

Вітаем!

У 2014 годзе выйшла кніга калектыву аўтараў Магілёўскага дзяржаўнага ўніверсітэта імя А. А. Куляшова «Лепта библейской мудрости», у якой апісваюцца крылатыя выразы і афарызмы з Бібліі ў рускай, англійскай, беларускай, нямецкай, славацкай і ўкраінскай мовах (для беларускай выкарыстаны пераклад Васіля Сёмухі 2002 года). У гэтым выданні таксама пададзены спісы літаратуры і слоўнікаў біблеізмаў, сярод якіх ёсць і беларускія крыніцы. 

Адна з беларускіх крыніц са згаданага спіса літаратуры — артыкул Івана Лепешава «Біблія і біблеізмы» з кнігі «У пошуках ісціны» (2007). У інтэрнэце ёсць электронная версія гэтага выдання, пачатак адпаведнага артыкула ў ёй шукайце на стронцы 35.

Далучаем да адказу абедзве кнігі.

Што датычыцца названых вамі расійскіх кніг, магчыма, іх няма ў адкрытым доступе. Мабыць, з пошукам вам дапамогуць нашы падпісчыкі.

Пыталася [id4675931|Кацярына Кот].
==================================
Добры дзень, можаце дапамагчы з практыкаваннем?
З фразеалагізмаў слоўніка Н.В Гаўрош, І.Я. Лепешава, Ф.М. Янкоўскага (Мн., 1973) выпішыце 6 фразеалагізмаў разам са сказамі, у двух з якіх з'яўляюцца выказнікамі, у наступных двух- акалічнасцямі, у астатніх двух-азначэннямі

***

Вітаем!

На жаль, як мы пісалі раней, мы не дапамагаем рабіць хатнія заданні.

Пыталася [id172180431|Илона Прищеп].
==================================
Прэзентацыя сёння а 17.00.
https://nn.by/?c=ar&i=204024
==================================
Прывiтаннe！
Як перакласцi выраз “многое теряется из виду”.
Дзякуй！

***

Вітаем!

Шмат чаго (многае) губляецца з вачэй (з поля зроку).

http://www.skarnik.by/rusbel/8771

Пыталася [id282132926|Ружа Міхайлоўская].
==================================
Тая сфера дзейнасці, за якую Інстытуту мовазнаўства можна толькі падзякаваць.
==================================
Паважанае кіраўніцтва суполкі, у мяне ёсць да вас прапанова. 

Я стараюся перайсці на агульнае ўжыванне роднай беларускай мовы, таму планую паступова беларусізаваць розныя сферы свайго жыцця. Пакуль што я выкарыстоўваю беларускую мову выключна ў віртуальным сусвеце інтэрнэту, каб узбагаціць свой слоўнікавы запас. Але зараз не аб гэтым... 

Я сутыкнуўся з адсутнасцю добрага і поўнага перакладу GOOGLE дапамогі, а дакладней з адсутнасцю такога. Я маю на ўвазе не аўтаматычны пераклад, а нармалёвы пераклад інструкцый карыстання акаўнтамі GOOGLE і інш. 

З гэтага да Вас і пытанне, ці можаце Вы ці Вашыя знаёмыя, хто неяк можа паўплываць на гэта. Праграмісты-беларусазнаўцы ці людзі з больш высокім статусам, якія могуць кантактаваць з адміністрацыяй GOOGLE і падняць гэтае безумоўна важнае пытанне. 

Я чалавек ад гэтага далёкі, але мне здаецца, што калі наша мова стане агульнадаступнай і будзе стаяць побач з іншымі мовамі, на якія перакладзены GOOGLE (як мы бачым, мовы нашых суседзяў ёсць, а чым мы горшыя?), то яна набудзе трохі больш трывалае становішча і, магчыма, гэта дапаможа не толькі мне, але і іншым, хто стаў на шлях да роднай мовы. 

Вялікі дзякуй, за працу якую Вы робіце!

***

Вітаем!

Паколькі пытанне не моўнае, мы адзначым толькі агульныя рэчы. 

Магчыма, варта публічна размясціць гэту просьбу. Або ў тым месцы "GOOGLE дапамогі", дзе пытаюць, ці дапамог адказ на пытанне, упісаць свой каментарый, што хацелася б, каб даведка была па-беларуску.

Спадзяёмся, нехта з нашых падпісчыкаў праявіць цікавасць і дапаможа вам больш канкрэтнымі парадамі.

Пытаўся [id5362596|Вадзім Янчы].
==================================
Вітаю, шаноўныя!)
Ізноў з запісаў Сержпутоўскага са Случчыны ) 
Што такое “прашкі”? 
“Рад бы я даць табе напіцца, — кажэ хлапчук, — да не магу хадзіць”. — “Прашкі, — кажэ дзедок, — зачарпні да перш закаштуй сам, ці харошая вада”.

***

Вітаем!

Гэтае слова паходзіць ад польскага fraszka 'драбяза' (гл. прымацаваную выяву з «Этымалагічнага слоўніка беларускай мовы») і ў вашым выпадку значыць, як відаць, 'нічога', 'нічога страшнага'.

Пытаўся [id180137156|Алексей Бруй].
==================================
Панове, як па-беларуску будзе "ВЗРЫХЛЯТЬ" ?
Дзякую )))

***

Вітаем!

Рус. взрыхлять — бел. узрыхляць, ускопваць 

http://www.skarnik.by/tsbm/86212
http://www.skarnik.by/tsbm/87549

Пытаўся [id35446158|Андрусь Войніч].
==================================
Звяртаем вашу ўвагу на малавядомы тэрміналагічны слоўнік па архітэктуры, які быў апублікаваны ў кнізе «Каталіцкія храмы Беларусі» (2008). У ім можна знайсці тэрміны і іх тлумачэнне, якіх няма ў даведніку «Архітэктура, выяўленчае і дэкаратыўна-прыкладное мастацтва» (2001) на сайце slounik.org: архівольт, віма, гарадкі і іншыя.

Крыніца:
Кулагін, А. М. Каталіцкія храмы Беларусі / А. М. Кулагін; фатограф А. Л. Дыбоўскі. — Мінск : Беларус. Энцыклапедыя імя П. Броўкі, 2008. 488 с.: іл.
==================================
Прапануем вашай увазе «Васьмімоўны даведнік народных інструментаў» з кнігі [id9356617|Змітра Сасноўскага] «Гісторыя беларускай музычнай культуры ад старажытнасці да канца XVIII ст.».

Даведнік напісаны чалавекам, які не толькі знаёмы з народнымі інструментамі ў тэорыі, але і займаецца іх стварэннем і грае на іх. «Васьмімоўны даведнік народных інструментаў» будзе цікавы ўсім, хто займаецца беларускай музычнай тэрміналогіяй, вывучэннем музычнай культуры нашай краіны.

Больш інфармацыі пра кнігу «Гісторыя беларускай музычнай культуры ад старажытнасці да канца XVIII ст.» чытайце тут:

https://novychas.by/kultura/spadchina_sjoj_e_ropi

http://budzma.org/country/zmicyer-sasnowski-zrabiw-sabye-pomnik.html

Дарэчы, у тых, хто цікавіцца тэмай народных інструментаў, учора таксама было свята: выданне «Народныя музычныя інструманты Беларусі» (1928) — адна з крыніц кнігі спадара Сасноўскага — з'явілася ў электронным выглядзе ў адкрытым доступе. Шукайце яго тут: https://vk.com/feed?section=likes&w=wall-2038901_2604
==================================
Калісьці даўно ў Лапландыі ў хлопчыка Нікаласа пад самыя Каляды трагічна загінулі бацькі. Жыхары вёскі вырашылі ўратаваць хлопца і цягам года пра яго клапоціцца адна з мясцовых сем'яў, а на Каляды ён пераходзіць да наступнай сям'і. У падзяку Нікалас перад сыходам дорыць дзецям развітальныя падарункі — самаробныя цацкі. 

Адзін з найлепшых сусветных калядных фільмаў — кранальнае паданне Юха Вуаліёкі пра паходжанне святога Мікалая ў стужцы "Калядная гісторыя"!
 
Фільм агучаны студыяй [club137358267|Gavarun_by].
==================================
Добрай раніцы. Дапамажыце, калі ласка, з правільным перакладам на беларускую мову імя Ариадна. Як правільна: АрыЯдна ці АрыАдна? Дзякуй!

***

Вітаем!

Па-беларуску правільна «Арыядна» (гл. прымацаваную выяву са «Слоўніка асабовых уласных імён»).

Пытаўся [id120226249|Андрей Супиталёв].
==================================
Да нас звярнуліся з наступным пытаннем:

«Вітаю. Падкажыце, калі ласка, ці ёсць тэлефоны цалкам на беларускай мове. Калі ёсць, то якія. Загадзя дзякуй».

Паколькі гэта не моўнае пытанне, мы адрасуем яго нашым падпісчыкам.

Пыталася [id388751806|Катя Цыбулько].
==================================
Запрашаем!
==================================
"Моўны інспектар" [id5812517|Ігар Случак] раскажа пра "мяккую беларусізацыю" і асабістую практыку абароны моўных правоў. 
 
➡ Рэгістрацыя абавязковая: https://goo.gl/forms/BvA7feRPW8kLl4R52 
 
Усе ўдзельнікі сустрэчы атрымаюць вытрымкі з заканадаўства аб мовах у друкаваным выглядзе, а таксама змогуць наўпрост паўдзельнічаць у прасоўваньні беларускай мовы на дзяржаўным узроўні.
==================================
Можна спытаць? Чаму рэдактары правяць на "крыжАм", а не "крыжОм". Ці гэта сапраўды памылка? І ўсё ж, як правільна: па словах ці паводле слоў? Прыйшоў новы рэдактар і пачынаю сумнявацца ва ўсім)

***

Вітаем!

Адзінай правільнай формай паводле «Граматычнага слоўніка назоўніка» (1-га і 2-га выданняў) з'яўляецца форма «кры́жам». У адзіночным ліку ва ўсіх склонах гэты назоўнік мае націск на першым складзе (https://vk.com/away.php?to=http%3A%2F%2Fslounik.org%2Fsearch%3Fdict%3Dnazounik%26search%3D%25D0%259A%25D1%2580%25D1%258B%25D0%25B6%26x%3D0%26y%3D0&cc_key=). На падставе названага даведніка рэдактары і правяць вам слова «крыжом».

На цяперашні момант ужываюцца абедзве канструкцыі: «па словах» і «паводле слоў». Нельга сказаць, што нейкая з іх няправільная. Заўважым, што, магчыма, крыху больш дакладны ўсё ж варыянт з прыназоўнікам «паводле», бо ён не такі шматзначны, як прыназоўнік «па».

Пытаўся [id23401258|Iljas Lapato].
==================================
Мажліва, хто-небудзь мае тэкст балады Казіміра Сваяка "Самсон і Даліла". Падзяліцеся! Загадзя дзякую.

***

Вітаем!

Ніжэй мы цалкам падаём тэкст балады.

Самсон i Даліла 

Быў муж, Самсонам яго звалі. 
Асілак знаны ўроды непамернай. 
I добры быў. Усюды яго зналі 
Так з сілы, як і з волі немізэрнай. 

Ён ворагаў лажыў арліным сваім зорам, 
Ён адкрываў благія іх задумы; 
Змагаціся гатоў быў з сушай ён і з морам, 
Пакорны львы яму і дымныя самумы. 

Было й дзяўчо між філістынаў люду 
Далілай звана, з пышнымі касамі, 
Фігурай стройнай, зорам моў бы з цуду, 
Не змучаным ніколі горкімі слязамі.

З варожага народа Самсона палюбіла, 
Асілка стройнасцяй сваёй ачаравала.
Самсон упаў. Дзяўчына стыд згубіла, 
Ўсю сілу мужа зрадай адабрала…

У святыні да слупоў Самсона прывязалі 
І весялілі песняй сытыя гадзіны… 
А ён малітву мовіў… Выхвалялі 
Паганцы нявернасць тэй дзяўчыны. 

Самсон збіраў ў малітве свае сілы, 
Слупы абняўшы. Зор яго быў скрыты: 
«Егова! — зашаптаў. — Не помні грэх Далілы!» 
Затрос слупы. Храм злёг. Там і Самсон забіты. 

Даліла йзноў з варожага народа 
Асілка новага да смерці палюбіла: 
I не прайшло цалюсенькага году, 
Як трэцяга асілка з ног зваліла…

Каментарыі да гэтай балады, а таксама іншыя творы Казіміра Сваяка і розныя матэрыялы, звязаныя з нашым выдатным дзеячам, шукайце ў прысвечаным яму томе серыі «Беларускі кнігазбор» (прымацоўваем файлам).
 
Пыталася [id4675931|Кацярына Кот].
==================================
Сёння для нас, як вядома, вельмі цікавая літаратура, напісаная носьбітамі беларускай мовы. Яшчэ цікавейшая яна становіцца, калі мы дазнаёмся, што аўтар добра ведаў народную мову. 

Менавіта такім аўтарам быў Ядвігін Ш. (Антон Іванавіч Лявіцкі). Пра гэта ў свой час пісаў наш выдатны мовазнавец Фёдар Янкоўскі. Фёдар Міхайлавіч вельмі цаніў Ядвігіна Ш. і прысвяціў яму эсэ «Дарагая сустрэча», у якім шмат увагі аддаў якраз моўнаму складніку творчасці пісьменніка.

Прапануем вам прачытаць гэтае эсэ і больш даведацца пра мову Ядвігіна Ш.
==================================
Вітаю!
Што азначае слова "цыглаты"?
У апавяданнях, запісаных Сержпутоўскім у Слуцкім павеце:
"...але дзе ты дагоніш гэстакую цыглатую махіну" (пра паляванне на лася).

***

Вітаем!

Гэтае слова мае значэнне 'цыбаты' (гл. прымацаваную выяву са слоўніка «Народная лексіка Гомельшчыны ў фальклоры і мастацкай літаратуры»).

Пытаўся [id180137156|Алексей Бруй].
==================================
Вітаю, выбачце адразу не зусім складнае пытанне. Нядаўна пазнаёміўся са словам «вынятак» і зацікавіўся ім, якое адрозненне яно мае ад слова «выключэнне», які ў ім націск і г. д. 
Знайшоў праз гэта невялікі артыкул на тэму словаўжывання «виключно» і «винятково» ва ўкраінскай мове, і ў мяне паўстала толькі больш пытанняў, усе яны прыведзены ніжэй, дзякуй загадзя!
1. Дагэтуль не ўпэўнены, які націск у гэтым слове правільны: «вы́нятак», «выня́так» ці абодва варыянты? І яшчэ больш складанае пытанне пра прыслоўе: «вы́няткава», «выня́ткава» ці «вынятко́ва»? Усе варыянты мне даспадобы, таму маю толькі спытацца.
2. Ва ўкраінскай мове адрозненне палягае ў тым, як я зразумеў, што «виключно» – гэта хутчэй сінонім да «толькі», а «винятково» – да беларускіх «вельмі, дужа; надзвычай, асабліва; не так, як ва ўсіх», то-бок мае быць (перакладаючы прыклады з артыкула): «выняткова (надзвычай, надта, вельмі) прыгожая кветка; акалічнасць мае выняткова (вельмі, надта) сур'ёзнае значэнне», але «спачатку Саша пачаў займацца фізкультурай выключна з адной мэтай (можна замяніць на „толькі каб дасягнуць пэўнай мэты; толькі з-за адной мэты“): перамагчы Алега Башмачнага»? Ці варта размяжоўваць гэтыя словы такім чынам, або «выключна» ў меркаваных значэннях слова «выняткова» – гэта ўсё ж такі натуральнае словаўжыванне і «выключны» і «вы́ня́тко́вы» – пэўныя сінонімы?
3. Калі «выняткова» і «выключна», дапусцім, сапраўды маюць некаторыя асаблівыя адценні, якая розніца паміж назоўнікамі «выключэнне» і «вынятак»? Сітуацыя, якая адрозніваецца ад усіх ранейшых, або ўвогуле крайне рэдкі выпадак – выключэнне ці вынятак? Зыходзячы з логікі – «вынятак», але ў той жа час я не магу сцвярджаць, што «выключэнне» ў гэтым кантэксце – памылка. Тады атрымліваецца так, што яны проста дублеты?
4. «Вынятак» – украінізм?

***

Вітаем!

Рэч у тым, што ў сучаснай беларускай літаратурнай мове ёсць толькі слова «вынятак». Гэта сінонім слова «выключэнне» , з якім яны не маюць строгага размежавання ў значэннях (http://www.skarnik.by/tsbm/14600). Розніца паміж імі заключаецца ў тым, што «выключэнне» можа абазначаць дзеянне паводле значэння дзеяслова выключаць — выключыць, а дзеянне паводле значэння дзеяслова вымаць — выняць абазначае назоўнік «выманне», а не «вынятак». Націск у гэтым слове стаіць на першым складзе: вы́нятак (http://slounik.org/search?dict=sbm&search=%D0%B2%D1%8B%D0%BD%D1%8F%D1%82%D0%B0%D0%BA&x=0&y=0).

Прыметнікаў і прыслоўяў, утвораных ад назоўніка «вынятак», у сучасным стандарце беларускай літаратурнай мовы няма. У дарэформенных слоўніках з усіх прапанаваных вамі варыянтаў фіксуецца толькі прыметнік «вынятковы». Аднак сучасныя нарматыўныя даведнікі яго не падаюць.

 Па-беларуску «выключна» ўжываецца і ў значэнні 'толькі', і ў значэнні 'надзвычай' (http://www.skarnik.by/tsbm/14135). Тут можна прывесці прыклады ўжывання гэтага прыслоўя ў абодвух значэннях аўтарамі — носьбітамі мовы.
 
► Ён быў пакрыўджаны і абражаны тым, што камісар не ўзяў яго з сабой на гэтае, мяркуючы па ўсяму, выключна важнае, небяспечнае і цікавае заданне (Іван Шамякін. «Глыбокая плынь»).

► Тлумачэннi вершаў Янкi Купалы з «Жалейкi», якiя даваў нам старэйшы брат, былi выключна яскравыя, натхнёныя, узвышаныя (Гаўрыла Гарэцкі. «Вобраз Янкi Купалы ў маiм успрыманнi»).

► Уся мясцовасць змяніла выгляд, як бы замкнулася ў сабе самой, аддаўшыся выключна сваім думкам і свайму настрою, а ўсё іншае для яе стала чужым і нецікавым (Якуб Колас. «На ростанях»).

Пераклаўшы фразы з артыкула пра ўкраінскую мову, вы самі прадэманстравалі, што ў сучасным стандарце досыць розных слоў, каб перадаць значэнне ўкраінскага «винятково»: надзвычай, надзвычайна, надта, вельмі, дужа, асабліва і іншыя. Гэтымі сродкамі (разам з прыслоўем «выключна») мы і раім карыстацца.

З даных артыкула ў этымалагічным слоўніку (гл. прымацаваныя выявы) не вынікае, што «вынятак» — адназначны ўкраінізм.

Пытаўся [id236173400|Никита Семак].
==================================
Вітаю. Спампаваў на гэтай старонцы 13-ты том этымалагічнага слоўніка беларускай мовы. А ці ёсць пдф-версія 12-га тома?

***

Вітаем!

Так, pdf-версію 12-га тома этымалагічнага слоўніка можна спампаваць тут: https://app.box.com/s/8e245atoer66sd43c946rjopphko6gcj 

Вось наша публікацыя з 12-м томам у фармаце djvu (файл мае нашмат меншы памер, чым у pdf-версіі): https://vk.com/adkazy?w=wall-71024062_5934

Пытаўся [id120226249|Андрей Супиталёв].
==================================
Што ж, чакаем. 😏
==================================
Вітаю. Падкажыце, калі ласка, ці можна выкарыстоўваць слова "свяча"? Альбо ёсць толькі слова "свечка"? Дзякуй.

***

Вітаем!

У сучаснай літаратурнай мове ёсць толькі слова «свечка». Выкарыстанне слова «свяча» будзе памылкай.

Адзначым, што назву Свяча мае шэраг геаграфічных аб'ектаў https://be.wikipedia.org/wiki/Свяча. У дачыненні да іх, натуральна, правільна выкарыстоўваць менавіта слова Свяча.

Пытаўся [id15525154|Аляксей Гарохаў].
==================================
Прапануем вашай увазе артыкул Пятра Глебкі «Аб мове Янкі Купалы», які ўпершыню быў апублікаваны ў 1946 годзе ў газеце «Літаратура і мастацтва». 

Цікавы гэты артыкул сярод іншага тым, што ў ім падымаецца актуальная дагэтуль тэма дзеепрыметнікаў залежнага стану прошлага часу, якія ўжываюцца ў значэнні цяперашняга часу (гнаны, гадаваны і да т. п.).

Крыніца: Глебка П. Паэзія барацьбы і перамогі. Артыкулы. Выдавецтва «Мастацкая літаратура». Мінск, 1973.
==================================
Прывітанне! Раство, ражаство і каляды — усе гэтыя варыянты ужываюцца ў сучаснай беларускай мове. Ці існуе нейкі больш правільны варыянт альбо ўсе яны роўнаўжывальныя?

***

Вітаем!

На гэтае пытанне мы адказвалі раней тут: https://vk.com/adkazy?w=wall-71024062_2245

Зазначым толькі, што найменш пажаданымі варыянтамі для абазначэння гэтага паняцця з'яўляюцца словы «ражджаство» і «ражаство».

Пытаўся [id56520001|Аляксандр Захожы].
==================================
Інстытут мовазнаўства паведамляе:
==================================
Вітаю!
"логін" ці "лагін"? Дзякуй!

***

Вітаем!

На цяперашні момант для тэрміна login прапануецца некалькі варыянтаў перакладу. Найбольш аптымальны, на нашу думку, — «імя карыстальніка». Калі ісці па шляху запазычвання, то па-беларуску гэты тэрмін павінен выглядаць як «логін». 

Пытаўся [id35958204|Кирилл Куршук].
==================================
Паведамляем, што па наступнай спасылцы можна чытаць і спампоўваць (калі вы маеце акаўнт у Google+) вучэбна-метадычны дапаможнік Сяргея Запрудскага «Гісторыя беларускай літаратурнай мовы (1918–1941 гг.)»:

http://www.academia.edu/34763404/Гісторыя_беларускай_літаратурнай_мовы_1918--1941_гг._._Мінск_БДУ_2017._115_с
==================================
Вітаю!
Распавядзіце, калі ласка, пра адрозненне паміж дзеясловамі "трапіў" і "патрапіў".
Дзякуй!

***

Вітаем!

Па-першае, адрозненне паміж гэтымі словамі заключаецца ў тым, што «патрапіць» мае ў слоўніках памету «размоўнае». У тых значэннях, у якіх два гэтыя словы супадаюць, як асноўны трэба разглядаць дзеяслоў «трапіць». Напрыклад, фраза «трапіць на выстаўку» будзе дарэчы ва ўсіх стылях, а «патрапіць на выстаўку» — ужо толькі ў размоўным, мастацкім і ў пэўных умовах у публіцыстычным.

Па-другое, слова «патрапіць» мае адметнае значэнне, якога няма ў «трапіць», — 'дагадзіць каму-небудзь': я ведаю, што не патраплю ўсім сваім чытачам. 

Больш падрабязна пра значэнні абмеркаваных слоў чытайце тут:

Трапіць — http://www.skarnik.by/tsbm/83573

Патрапіць — http://www.skarnik.by/tsbm/57139

Таксама раім вам пачытаць гэты наш адказ: https://vk.com/adkazy?w=wall-71024062_6394

Пытаўся [id301758517|Ладусь Кіслякоў].
==================================
Кітайцам у нацыянальным аэрапорце ўтульна... а беларусам? 

Хочаш выправіць сітуацыю - падпісвайся па спасылцы https://petitions.by/petitions/1270
==================================
Вiтаю :) пытаньне такое: 
З прыметнiкамi "падобны" i "непадобны" ўжываецца прыназоу'нiк "на" цi "да" ? Альбо нават абодва ў залежнасьцi ад значэньня ? 
Д:зякуй!

***

Вітаем!

На цяперашні момант абодва варыянты дапушчальныя па-за залежнасцю ад значэння. Заўважым, аднак, што апошнім часам існуе тэндэнцыя да выцяснення прыназоўнікам «да» прыназоўніка «на» ў канструкцыях з прыметнікам «падобны».

Пыталася [id157091045|Аляксандра Піліповіч-Сушчыц].
==================================
А мы трапілі ў топ)

https://novychas.by/hramadstva/ad-paceszak-da-stravau-10-karysnyh-staronak-vkon
==================================
Лучыц-Федарэц І.І., Цыхун Г.А. Этымалагічны слоўнік беларускай мовы. Т.14. Т. Мн.: Беларуская Навука 2017 334 пер. 978-985-08-2203-1
==================================
"}}],"post_source":{"type":"vk"}}],"post_source":{"type":"vk"},"comments":{"count":0,"can_post":1,"groups_can_post":true},"likes":{"count":8,"user_likes":0,"can_like":1,"can_publish":1},"reposts":{"count":0,"user_reposted":0},"views":{"count":524},"donut":{"is_donut":false},"short_text_rate":0.800000},{"id":7537,"from_id":-71024062,"owner_id":-71024062,"date":1514580437,"marked_as_ads":0,"post_type":"post
==================================
Новы выпуск майго падкаста. Пра беларускае ДЖ.
==================================
📖 Мікалай Кавалёў — Авіяцыя па-беларуску. Слоўнік

Больш інфармацыі пра выданьне тут:
https://nn.by/?c=ar&i=193507
==================================
Добры дзень. Сутыкнуўся з тым, што ў перакладзе на беларускую мову з расейскага "путеводитель" будзе як "даведнік". Але і "справочник" будзе "даведнікам". Атрымліваецца два аднолькавыя словы. Як слушна размежаваць гэтыя паняцці? Ці нарматыўна перакласці "путеводитель", як "шляхаводнік"?
Загадзя дзякуй.

***

Вітаем!

Не заўсёды бывае так, што кожнаму слову ў адной мове адпавядае асобнае слова ў другой. Для розных моў гэта нармальная сітуацыя. Напрыклад, беларускім словам «масла», «алей», «аліва» адпавядае адно рускае «масло».

У такіх сітуацыях пры перакладзе канкрэтызуюць назоўнік з дапамогай прыметніка або іншага назоўніка. У выпадку з даведнікам гэта можа быць, напрыклад, «турыстычны даведнік» або «даведнік турыста». 

Назоўнік «шляхаводнік» — ненарматыўная адзінка, яго няма ў слоўніках беларускай літаратурнай мовы. Мы не рэкамендуем прыдумляць і ўжываць новыя словы, такія як «шляхаводнік», каб стварыць больш дакладныя адпаведнікі рускім, калі патрэбнае значэнне можна перадаць наяўнымі сродкамі. Гэта вядзе да таго, што ў нашай мове становіцца больш калек з рускіх слоў. 

Пытаўся [id430245119|Marbert Haryrun].
==================================
#лінгвістыка
 
Хто сказаў, што беларуская мова бедная ды непрыдатная да навукі? 
 
Айцы беларускае дзяржаўнасьці, нацыянальная інтэлігенцыя пакінулі нам каштоўную спадчыну. 
 
📚У 1920-х гадох на хвалі беларусізацыі Інстытут беларускае культуры падрыхтаваў і выдаў слоўнікі навуковае тэрміналёгіі. 
 
🎓У працы навуковай камісіі бралі ўдзел найлепшыя розумы Беларусі: 
Язэп Лёсік, Янка Купала, Якуб Колас, Сьцяпан Некрашэвіч, Мікола Байкоў, Аркадзь Смоліч, Зьмітрок Бядуля, Аляксандар Круталевіч ды многія іншыя. 
 
Вось няпоўны сьпіс дысцыплінаў, якія ахопліваюць названыя тэрміналягічныя слоўнікі: 
 
- Матэматыка 
- Літаратура 
- Батаніка 
- Анатомія 
- Лёгіка й псыхалёгія 
- Музыка 
- Правазнаўства 
- Грамадазнаўства 
- Геалёгія 
- Назовы жывёлаў 
- Лінгвістыка 
- Бугальтарскі ўлік 
- Хімія 
- Сельская гаспадарка 
- Фізыка 
- Пэдагогіка 
- Расьлінагадоўля 
 
У рамках 🎅Вялікага каляднага распродажу🌲гэтыя слоўнікі можна набыць па зьніжаных цэнах! 👇 
 
►Беларуская навуковая тэрмінолёгія. Том 1. Выпускі 1-11. Электроннае выданьне (PDF) 
https://arche.by/item/5729 
 
►Беларуская навуковая тэрмінолёгія. Том 2. Выпускі 12-19. Электроннае выданьне (PDF) 
https://arche.by/item/5731 
 
►Беларуская навуковая тэрмінолёгія. Том 3. Выпускі 20-24. Электроннае выданьне (PDF) 
https://arche.by/item/5733 
 
* * * * * * * * * * * * * * * * * * * * * * * * * * * 
 
📌 Поўны пералік выданьняў з апісаньнямі й прывабнымі цэнамі, спосабы аплаты й дастаўкі даступныя на старонцы! 👇 

https://arche.by/promotions/38.html
==================================
Апублікуйце, калі ласка, будзем вельмі ўдзячныя!!!

Хуткімі крокамі да нас набліжаюцца навагоднія святы. І ў адзін з такіх цудоўных, напоўненых духам чараўніцтва, калядных дзён нарадзіўся паэт, патрыёт і, несумненна, геній - Адам Міцкевіч. 
Штогод 24 снежня каля помніка А. Міцкевічу ў аднайменным скверы праходзяць “Калядныя сустрэчы”, каб аддаць даніну памяці выдатнаму чалавеку. 
 
Запрашаем усіх узяць удзел у “Каляднай сустрэчы”, якая ўжо стала штогадовай традыцыяй! 
 
✨ДЗЕ, КАЛІ: 24 снежня аб 11:00 у касцёле Св. Сымона і Св. Алены адбудзецца Святая Імша, пасля, а 13:00 – працэсія ад касцёла да помніка А. Міцкевічу, дзе пройдзе “Калядная сустрэча”, падчас якой будуць выступленні запрошаных гасцей, музычна-паэтычная праграма, святочнае дзяленне аплаткам і пачастунак для ўсіх ахвотных (гарачая кава, гарбата, булачкі). 
 
ШЧЫРА ЗАПРАШАЕМ УСІХ!
==================================
Вітаю спадарства! 
Маю вось якое пытаньне: 
Ці можна ўжываць слова “захады” замест “мерапрыемства”, як гэта робяць, напрыклад, ва ўкраінскай мове?

***

Вітаем!

Назоўнік «захады» — агульнаўжывальнае беларускае слова (http://www.skarnik.by/tsbm/26302). Пашыраць межы яго выкарыстання сапраўды варта.

Скажам толькі, што «захады» стаяць бліжэй да «мер», чым да «мерапрыемстваў». Ёсць выпадкі, у якіх відавочна нельга паставіць «захады» замест «мерапрыемстваў»: летась гэтыя мерапрыемствы наведваў прэм'ер-міністр.

Пытаўся [id379493947|Ян Гацук].
==================================
Пазбаўляемся ад "калькі"! Чысцім мову!
Так часта зараз пішуць! Ці не бязглузды гэта гугл-транслэйт:
1. ІМХО: Пральны парашок "утрымлівае" ці "змяшчае" нейкае рэчыва? "Утрымлівае" выглядае на кальку з расейскае мовы. "Содержит" от "содержание"(=змест). Але "ўтрымліваць" — гэта таксама быць на "ўтрыманні" (содержании) у кого-либо. А вось "змяшчае" ад слова "змест"(рус. "содержание") — цалкам слушна. Давайце разбірацца.
2. Пытанне паўстае?? А можа ўзнікае ўсё ж такі?? "Восстал вопрос" — як Вам? Вопрос-бунтарь?) Давайце разбірацца.
3. Па радыё чуў: "перавялі на беларускую мову". Каго? Нейкую групу людзей? Ці не бязглузды гэта гугл-транслэйт зноў?? Размова ж пра "пераклад" — "пераклалі". Магчыма, супрацоўнікам радыё бракуе часу на падрыхтоўку перадачы? Авраал? Бывае.
-------------
У чым не маю рацыі? Калі ласка, пішыце развагі, версіі. Дзякую.

***

Вітаем!

1. Сапраўды, фармальна дапускаецца выкарыстанне дзеяслова «ўтрымліваць» у значэнні 'змяшчаць'. Але такога ўжывання лепш пазбягаць. Бацькі ўтрымліваюць дзяцей, злачынцы ўтрымліваюць заложнікаў у будынку. Але напой не змяшчае цукру, выказванне не змяшчае зняваг.

2. У рускай мове сапраўды восстать вопрос не можа. Аднак гэта якраз адзін з тых выпадкаў, дзе беларуская і руская мовы разыходзяцца. У нашай мове паўстаць — гэта далёка не толькі пачаць паўстанне. У памяці чалавека перад ім могуць паўстаць падзеі з мінулага; нешта, чаго толькі што не было відаць, можа паўстаць перад позіркам. І, вядома, перад кімсьці можа паўстаць пытанне — такое ўжыванне цалкам нарматыўнае і натуральнае для беларускай мовы (http://www.skarnik.by/tsbm/57626, другое значэнне). 

3. Перастварэнне нейкага твора (кнігі, песні, фільма) на іншай мове называецца па-беларуску перакладам. Перакладчыкі перакладаюць, а не пераводзяць на беларускую (ці нейкую іншую) мову.
 
Пытаўся [id5188249|Уладзімір Дрындрожык].
==================================
Парайце, як карэктна перакласці:
 - доход (эканамічны панятак) и прибыль
- заранее разведать маршрут (праехаць, праверыць дарогу і г.д.)

***

Вітаем!

1. Даход (https://vk.com/away.php?utf=1&to=http%3A%2F%2Fslounik.org%2Fsearch%3Fdict%3Dekanamrb%26search%3D%25D0%2594%25D0%25BE%25D1%2585%25D0%25BE%25D0%25B4%26x%3D0%26y%3D0) і прыбытак (https://vk.com/away.php?to=http%3A%2F%2Fslounik.org%2Fsearch%3Fdict%3Dekanamrb%26search%3D%25D0%259F%25D1%2580%25D1%258B%25D0%25B1%25D1%258B%25D1%2582%25D0%25B0%25D0%25BA%26x%3D0%26y%3D0&cc_key=).

2. Загадзя (наперад, зараней) разведаць маршрут (http://www.skarnik.by/tsbm/69303, другое значэнне).

Пыталася [id6661972|Han Ka].
==================================
#лінгвістыка 
 
Мовазнаўчыя выданьні ўсяго за 3.99 BYN у рамках 🎅Вялікага каляднага распродажу!🌲 
 
Прапаноўваем вашай увазе: 
 
📖 Ян Станкевіч — Язык і языкаведа. Электроннае выданьне (PDF) 
 
📝Гэтая кніга становіць сабой другое, істотна перапрацаванае выданьне лінгвістычных прац вядомага беларускага філёляга-пурыста Яна Станкевіча (1891–1976) (першае выйшла ў 2002 г. і мела назву "Ян Станкевіч. Збор твораў у двух тамах"). Працы датычаць практычна ўсіх галінаў беларускай мовы: фанэтыкі, фаналёгіі, артаэпіі, марфалёгіі і сынтаксу, словаўтварэньня і лексыкалёгіі, анамастыкі, фразэалёгіі, дыялекталёгіі, этымалёгіі, моўнай стылістыкі і лексычнай сэмантыкі, лінгвістычнай тэрміналёгіі, лінгвагеаграфіі і г. д. Тэксты выкананыя ў разнастайных формах: кароткай газэтнай зацемкі, разгорнутага навуковага аналізу, палемічнага нарысу, інтэрдысцыплінарнага гуманітарнага дасьледаваньня, крытычнага водгуку, кніжнага агляду, тэзіснай пастаноўкі праблемы і нават інтэлектуальнай правакацыі. 
 
📄Зьмест: 
https://arche.by/content_files/zm1.pdf 
 
📄Ад укладальніка 
https://arche.by/show_me_the_file/item/4656 
 
💶 Новая цана – 3.99 BYN 
Старая цана – 11.9 BYN 
 
► Выданьне можна купіць па спасылцы:👇 
https://arche.by/item/4784 
 
* * * * * * * * * * * * * * * * * * * * * * * * * * * 
 
📖 ARCHE № 11 - 2010. Лінгвістыка 1920-х: тэрміналёгія, лексыкаграфія, правапіс, фармаваньне літаратурнай мовы. Электроннае выданьне (PDF | EPUB) 
 
📝 Нумар прысьвечаны беларускай лінгвістыцы 1920-х гадоў. У ім публікуюцца працы мовазнаўцаў Міколы Байкова, Анатоля Багдановіча й Лява Цьвяткова — аўтараў, лінгвістычную спадчыну каторых яшчэ не да канца ацанілі. У часопісе друкуецца фактычна невядомы водгук пачынальніка беларускае лінгвістыкі Яўхіма Карскага на выданьне працаў Акадэмічнае канфэрэнцыі 1926 году. Узнаўляюцца фрагмэнты палемікі паміж Я. Лёсікам ды І. Ваўком-Левановічам, а таксама ўпершыню друкуецца даклад Ваўка-Левановіча «Пра некаторыя важнейшыя недахопы беларускай літаратурнай мовы», які выклікаў крытычныя водгукі ягоных калег і паўплываў на асабісты лёс навукоўца. У нумары зьмяшчаюцца публікацыі, прысьвечаныя разгортваньню правапіснае дыскусіі ды рэальнаму функцыянаваньню артаграфіі ў школьнай практыцы (артыкулы Л. Цьвяткова, С. Некрашэвіча, Я. Лёсіка, А. Лёсіка і С. Замбржыцкага), рад артыкулаў з галіны стварэньня тэрміналёгіі, культурамоўныя зацемкі Вацлава Ластоўскага, водгукі на слоўнікі Ластоўскага, Некрашэвіча й Байкова ды інш. 
 
🎓Апошнія два дзесяцігодзьдзі існуе цікавасьць да гісторыі беларускага мовазнаўства 1920-х гадоў і працаў гэтага пэрыяду. Дэмакратызацыя грамадзкага й палітычнага жыцьця другое паловы 1980-х прынесла бурныя дыскусіі пра гісторыю й сучасны стан беларускае мовы, і на гэтай хвалі незвычайна ўзрасла цікавасьць да асобаў, што займаліся дасьледаваньнем і кадыфікацыяй беларускае мовы, пакінулі сьлед у гісторыі навукі як заснавальнікі або рэфарматары беларускае граматыкі й правапісу. 
 
📄Зьмест: 
https://arche.by/content_files/d539a1b1cbaca14bad101029fb7099a7.pdf
 
📄Прадмова: 
https://arche.by/show_me_the_file/item/1228 
 
💶 Новая цана – 3.99 BYN 
Старая цана – 11.9 BYN 
 
► Выданьне можна купіць па спасылцы:👇 
https://arche.by/item/869 
 
* * * * * * * * * * * * * * * * * * * * * * * * * * * 
 
📌 Поўны пералік выданьняў з апісаньнямі й прывабнымі цэнамі, спосабы аплаты й дастаўкі даступныя на старонцы! 👇 

https://arche.by/promotions/38.html
==================================
Вітаю!
Скажыце, як правільна перакласці на беларускую мову тэрмін «пользовательское соглашение»: пагадненне «карыстальніцкае» або «карыстацкае»?
Наперад вялікі дзякуй!

***

Вітаем!

Правільна «карыстальніцкае пагадненне».

Пытаўся [id424063960|Ян Вішнеўскі].
==================================
Неверагодна, але ж Дзед Мароз таксама калісьці быў маленькі! Ня верыце? Паглядзіце самі добры, светлы і па-сапраўднаму чароўны фільм “Калядная гісторыя”! Беларускі лакалізаваны трэйлер ужо гатовы! 
Каб фільм хутчэй з’явіўся па-беларуску, націсніце на платформе Талака сардэчка “Мне важна”, вось тут - https://www.talaka.org/projects/2416/overview
==================================
Добры дзень!
Скажыце, калі ласка, як будзе правільна: "135-годдзе З дня нараджэння" ці "135-годдзе СА дня нараджэння"?
Дзякуй:)

***

Вітаем!

«Са» ўжываецца перад словамі, што пачынаюцца са збегу зычных, першы з якіх с, з, м, л, р. Таму ў вашым выпадку будзе захоўвацца «з»: 135-годдзе з дня нараджэння.

Пытаўся [id253214656|Ladislaus Trypuz].
==================================
Вітаю! Падкажыце, калі ласка, ці можна казаць "сметанковае масла" ці ўсё ж такі непажадана і гэта таўталогія, як часам кажуць. Дзякуй.

***

Вітаем!

Сапраўды, у большасці сітуацый слова «сметанковае» ў дачыненні да масла лішняе. Аднак калі з нейкай прычыны трэба ўсё ж зрабіць гэта ўдакладненне, такое ўжыванне дапускаецца (http://www.skarnik.by/rusbel/87623). 

Пыталася [id151087253|Nadya Kovsher].
==================================
Добры дзень! Як можна на беларускую мову перакласці слова "шагоход"? Дзякуй!
P. S. Ага, люблю Зорныя войны)

***

Вітаем!

У арыгінале шагоходы называюцца walkers. У вашай сітуацыі walker можна перакласці на беларускую мову як «хадок». Яшчэ ў нашай мове ёсць слова «хадун». Яно мае тэхнічнае значэнне (http://www.skarnik.by/tsbm/90220), таму, магчыма, магло б тут прыдацца. 

Пытаўся [id138548045|Віктар Ляшкевіч].
==================================
"Складаецца" ці "заключаецца"? Ці можна і так і гэтак? А як лепш з моўнага пункту гледжання? Ці і так і гэтак слушна? 
---------------— 
Напрыклад: 
"першы фактар складаецца (заключаецца?) у тым, што існуе неабходнасць..."

***

Вітаем!

Ужыванне ў такіх выпадках дзеяслова «складацца» будзе няправільным.

«Скаладацца» ў такім значэнні выкарыстоўваецца, відаць, пад уплывам рускай мовы, бо рускае «состоять» можа перакладацца і як заключацца, і як складацца. Але беларускія словы перадаюць тут розныя значэнні рускага «состоять». «Складацца» перадае значэнне 'мець некага ці нешта ў сваім складзе': книга состоит из десяти глав — кніга складаецца з дзесяці раздзелаў. «Заключацца» перадае значэнне 'быць сутнасцю чаго-небудзь', 'зводзіцца да чаго-небудзь': первый фактор состоит в том, что... — першы фактар заключаецца ў тым, што...

Больш пра пераклад рускага дзеяслова «состоять» на беларускую мову глядзіце тут: http://www.skarnik.by/rusbel/89473

Пытаўся [id5188249|Уладзімір Дрындрожык].
==================================
Лікбез ад гурта мужчынскіх традыцыйных спеваў «РАДА»: што такое «пачобачка» і «чумак»?
http://novychas.by/kultura/na-speunym-shodze-vuczyli-ne-tolki-pesnjam
==================================
Тут па беларускай літаратуры ў 5-м класе задалі чытаць чамусьці казку з 4-га класа — "Залаты збан".
Перакапаў шмат спасылак у гугле, знайшоў з вялікай працай, пасівеў, пакуль шукаў...
Мусіць, у каго яшчэ зараз гэтая праблема ёсць — трымайце : 

#беларушчына #казка #залатызбан #залаты_збан
==================================
Трымайце

http://spampavac.by/be/belaruskiya-shryfty-400-roznae
==================================
Добры дзень, падкажыце, калі ласка, якія ёсць праграмы з сямейства Microsoft Office з беларускай мовай інтэрфэйсу. Загадзя дзякуй.

***

Вітаем!

Беларускі інтэрфэйс ёсць у праграмах усяго пакета Microsoft Office пачынаючы з Office 2013. У беларускамоўнай версіі пакета офісных праграм Microsoft Office 2016 была заяўлена аўтаматычная праверка правапісу, але яна дагэтуль не актывізаваная. Больш пра гэта чытайце тут: https://www.svaboda.org/a/27160771.html

Пыталася [id388751806|Катя Цыбулько].
==================================
Вітаю! Дапамажыце з перакладам на беларускую выразу "femme fatale", "роковое іскушеніе". Загадзя дзякую)

***

Выраз femme fatale (па-французску femme — жанчына) можна перакласці на беларускую як «фатальная жанчына», «спакусніца», «жанчына-вамп», «лэдзі-вамп».

Пытаўся [id311471804|Nikita Lohan].
==================================
Збольшага інфармацыя на карцінцы правільная. Адзіны момант — залішне катэгарычная заўвага пра тое, што ў Расійскай імперыі па-беларуску «інакш (як на лацінцы) не друкавалі». Аргументы супраць гэтага сцверджання можна знайсці ў артыкуле Аляксандра Шлюбскага «Адносіны расійскага ўраду да беларускае мовы ў ХІХ ст.» (ARCHE 9 (2014) за верасень 2014 года).
==================================
Дапамажыце, калі ласка : як правільна ДастаЕўскі альбо ДастОеўскі, улічваючы тое, што прозвішча ад вёскі ДастОева на берасцейшчыне 
https://vk.com/beldrot?w=wall-125635637_15251

***

Вітаем!

Правільна «Дастаеўскі». Гэтаксама пішацца і прозвішча шляхецкага роду ў ВКЛ і Рэчы Паспалітай (гл. прымацаваныя выявы з «Беларускай энцыклапедыі»).

Пытаўся [id35446158|Андрусь Войніч].
==================================
Падтрымайма праект па агучванні кіно па-беларуску!

***

Паважанае спадарства! 

Хутка Каляды і навагоднія святы, калі так прыемна ўсёй сям'ёй паглядзець добрае, пазнавальнае кіно на роднай мове! Студыя [club137358267|Gavarun_by] пачала агучваць па-беларуску цудоўны фільм «Калядная гісторыя» - адзін з самых знакамітых фільмаў сучаснай Фінляндыі. 

Гэта сапраўдная казка, якая расказвае паданне пра паходжанне святога Мікалая, пра тое, чаму ён апрануты ў чырвонае, ездзіць на аленях, чаму ўвогуле дорыць падарункі дзеткам і робіць гэта менавіта на Каляды. 

Мы стварылі праект на платформе Таlaka.org і цяпер нам як ніколі патрэбная ваша падтрымка! Калі вы лічыце важным з'яўленне сусветнага кіно па-беларуску на афіцыйных тэлеканалах, відэапарталах і ў анлайн-кінатэатрах, падтрымайце наш праект і націсніце на сардэчка «Мне важна»! 

Спасылка на праект: https://www.talaka.org/projects/2416/overview
==================================
Добры дзень! Падкажыце, калі ласка, як перакласці на беларускую мову такія анатамічныя тэрміны, як свод черепа і крышка черепа?

***

Вітаем!

Паколькі ваша пытанне датычыцца тэрміналогіі, адназначны адказ даць на яго складана.

У 1926 годзе ў першым выпуску анатамічнай тэрміналогіі Nomina anatomica alboruthenica былі пададзены тэрміны «чарапное века» або «века чэрапа» — для крышки черепа, і скляпенне — для свода (гл. прымацаваныя выявы). 

Аднак сёння ў практычным ужытку можна сустрэць і тэрміны «крышка чэрапа», «звод чэрапа».

На нашу думку, са «старых» тэрмінаў добрыя шанцы прыжыцца мае «чарапное века» («века чэрапа»). З новых прымальным можа быць «звод чэрапа». Такі выбар можна растлумачыць кампактнасцю гэтых адзінак. Тым не менш, пакуль ідзе ўсталяванне беларускай тэрміналогіі, вы можаце прытрымлівацца або не прытрымлівацца гэтай рэкамендацыі паводле свайго меркавання.

Пытаўся [id22355317|Андрей Кириенко].
==================================
SAY.BY патрэбны памагатыя!
Праграма мінімум — адшукаць беларускамоўную кавярню ў кожным горадзе Беларусі! У сталіцы такіх месцаў ужо 9!
✅ Алгарытм пошуку — https://bit.ly/Krok-1-Kaviarni
✍ Форма для запаўнення — https://bit.ly/Krok-1-Form

SAY.BY — гэта сайт і мабільнае прыкладанне, што паказваюць бліжэйшыя месцы, дзе размаўляюць па-беларуску.
⬆Спампаваць для Android: https://bit.ly/movapobac

📜Міні-размоўнік для кавярняў: https://say.by/r/1-kaviarnia.pdf
==================================
Добры дзень! Зрабіце ласку, падкажыце, дзеяслоў "шукаць" патрабуе род. скл.? Гэтымі днямі напаткаў на досыць цікавы артыкул пра Янку Скрыгана ў энцыклапедыі бел. мовы. Пішуць пра ўзорную мову ягоных твораў. У прыватнасці пра род. скл. пры адмоўных канструкцыях і памянёным дзеяслове (дарэчы, складальнікі кнігі дадаюць, што так і мае быць). Дык як будзе правільна: шукаць матулі, памылак, алоўка ці шукаць матулю, памылкі і аловак? І шчэ адзін момант. У Таццяны Рамзы ("Сінтаксіс") у табліцы бел. і рас. кіравання даецца такое словазлучэнне - спатыкацца на камень. Інфармацыі аніякай не знайшоў, але не магу не даць веры мовазнаўцу. Мо вы што зможаце растлумачыць? Дзякую за ўсё!)

***

Вітаем!

Дзеяслоў «шукаць» ужываецца як з вінавальным, так і з родным склонам. Гэта адзначана ў тлумачальным слоўніку:

 шукаць, -аю, -аеш, -ае; незакончанае трыванне, каго-што і чаго.

Паколькі для роднага склону дадзена толькі «чаго», з ім ужываюцца неадушаўлёныя назоўнікі. Сярод ілюстрацый знаходзім адпаведныя прыклады:

► [Крамарэвіч] доўга шукаў сцежкі. Чорны.

► Туман. Раса шукае выйсця — Стрывожаная вецярком, З пажоўклых жылаватых лісцяў, Нібы з далоняў, лье цурком. Панчанка.

Вінавальны і родны склон у такіх выпадках на цяперашні момант — сінанімічныя сродкі. 

http://www.skarnik.by/tsbm/94650

Кіраванне дзеяслова «спатыкнуцца» непасрэдна не пададзена ў тлумачальным слоўніку. Але яно ўскосна зафіксавана ў адным з прыкладаў-ілюстрацый:

► Нялоўка пераступіўшы парог, .. [Даніла] спатыкнуўся на ручку плуга і ледзь не ўпаў. Краўчанка.

http://www.skarnik.by/tsbm/78926

Пытаўся [id311471804|Nikita Lohan].
==================================
У аўторак, 5 снежня, мы чакаем нашых любімых гледачоў у тэатры, каб разам адкрыць новыя, для кагосьці – яшчэ нязведаныя, старонкі беларускай гісторыі і мастацтва. Роўна ў 18:15 мы запрашаем усіх стаць сведкамі без перабольшання ўнікальнай падзеі - у фае беларускага Вялікага будуць выстаўлены дзве цудатворныя іконы ХVII стагоддзя: «Маці Божая Пажайская» і «Мадонна з Немаўлём». «Гэтая выстава дае магчымасць не толькі ўбачыць непаўторныя творы беларускага іканапісу, але і прадстаць перад цудадзейнымі шэдэўрамі, пранікнуцца хараством вобраза нязгаснага святла...» – перакананы дырэктар Музея старажытнай беларускай культуры Барыс Лазука. Барыс Андрэевіч і адкрые выставу, раскажа, як заўсёды, дзіўна цікава гісторыі з'яўлення гэтых вобразаў і адкажа на ўсе пытанні, а яны, несумненна, узнікнуць пасля апавядання, якое не зможа не захапіць. 
 
Працягнецца Вечар беларускай культуры ў вялікай зале тэатра: роўна ў сем гадзін вечара на нашай сцэне ажыве Магілёў XVII стагоддзя - у спектаклі «Сівая легенда». «Гэтая опера - адна з лепшых і найбольш арыгінальных ў Вялікім тэатры Беларусі» - пішуць музычныя крытыкі аб «Сівой легендзе» Дзмітрыя Смольскага, лібрэта да якой напісаў сам Уладзімір Караткевіч. XVII стагоддзе - час непрыступных замкаў, паляванняў, нобіляў, радавітых шляхціцаў... І ўсё ж такі гэта гісторыя - пра каханне, якое вышэй за ўсё і пра якое складаюцца легенды... 5 снежня на сцэне беларускага Вялікага - зоркі нашага тэатра: народныя артысты Беларусі Настасся Масквіна (Ірына) і Сяргей Франкоўскі (Раман), а таксама заслужаныя артысты рэспублікі Уладзімір Громаў (Кізгайла), Аксана Волкава (Любка) і Алег Мельнікаў (Найміт). За дырыжорскім пультам - маэстра Андрэй Іваноў. (Дарэчы, Андрэй у пачатку лістапада стаў галоўным дырыжорам Растоўскага музычнага тэатра.)
==================================
Адкажыце калi ласка, у чым рознiца памiж паэткай i паэтэсай?

***

Вітаем!

Паводле слоўнікаў гэтыя назоўнікі адрозніваюцца стылістычнай афарбаванасцю. Калі строга прытрымлівацца даведнікаў, то паэтка — размоўнае слова, а паэтэса — нейтральнае. 

Але на цяперашні момант такое раздзяленне ставіцца пад сумненне. Вядома, што носьбітамі беларускай мовы фемінізаваныя формы на -ка выкарыстоўваліся і выкарыстоўваюцца шырэй, чым гэта магчыма для размоўных слоў (напрыклад, Якуб Колас ужыў слова «аўтарка» ў сваёй «Методыцы роднае мовы»). Часам кажуць, што формы тыпу «паэтка» могуць мець адценне абразлівасці. Аднак такое ўражанне ўзнікае, хутчэй за ўсё, пад уплывам рускай мовы, у якой словы «поэтша», «авторша» сапраўды могуць быць выкарыстаны, каб пакрыўдзіць чалавека.

Такім чынам, пытанне пра наяўнасць стылістычных адрозненняў паміж паэтэсай і паэткай на цяперашні момант варта лічыць спрэчным. Мы б раілі разглядаць і выкарыстоўваць гэтыя словы як звычайныя сінонімы.

Пыталася [id88708550|Надзея Бароўка].
==================================
Раскажыце, скарочанае "Уладзь" адносіцца да Уладзіміра ці Уладзіслава, правільна дыскаўнтар ці дэскаўнтар, печыва ці пячэнне!? Дзякуй.

***

Вітаем!

1. «Уладзь» можа адносіцца як да Уладзіміра, так і да Уладзіслава. Адзначым, што існуе яшчэ форма «Уладзя».

2. Правільна дыскаўнтар (ад англ. discounter) 
https://vk.com/away.php?to=http%3A%2F%2Fslounik.org%2Fsearch%3Fdict%3D%26search%3D%25D0%25B4%25D1%258B%25D1%2581%25D0%25BA%25D0%25B0%25D1%259E%25D0%25BD%25D1%2582%25D0%25B0%25D1%2580%26x%3D25%26y%3D8&cc_key=.

3. Ёсць абодва словы: і печыва, і пячэнне. Печыва — гэта любыя печаныя вырабы з мукі. Пячэнне — гэта кандытарскі выраб з кавалачкаў салодкага цеста.

Пытаўся [id41874367|Уладзіслаў Сабалеўскі].
==================================
Што азначаюць словы ў гэтым тэксьце ? 
“…круціўса, бы ўюн у рэшаці, нарэшце, прычапіўса шапарам да багатаго купца на руме… 
 Зрабіў той яго самым старшым шапарам да паслаў у Кралевец прадаваць лес… 
…захацеў ён прывезьці туды [у вёску] сваю балабосту да бахуроў…. 
…нарвала цыбулі [жонка арандатара] да й несе да станцаі [у маёнтку].” 
Ну “рум” і “бахуры” зразумела (месца дзе складуюць лес на сплаў, ну і байструкі), а хто такія “шапар” і “балабоста”? І што тут азначае “станцая”? (адмысловы пакой у маёнтку”? 
(Гэта цытаты з запісу А. Сержпутоўскага пра ўвішнага яўрэя-ландара “Нехай панічом лагодкі”)

***

Вітаем!

Шафар (старабел. шафаръ, шефаръ; у народным вымаўленні шапар) — службовая асоба ў ВКЛ (падрабязней гл. прымацаваную выяву з энцыклапедыі «Вялікае Княства Літоўскае»).

Бахур у гэтым выпадку мае значэнне 'яўрэйскае дзіця'. Балабоста — жаночая форма да балабос, што значыць 'яўрэй — гаспадар дома' (у народнай мове фіксавалася яшчэ форма «балабоска», гл. «Слоўнік беларускай мовы» І. Насовіча, стар. 13). Станцаяй у запісах Сержпутоўскага называюць пакой, памяшканне. Пра гэтыя словы глядзіце прымацаваныя выявы з «Этымалагічнага слоўніка беларускай мовы». 

Пытаўся [id180137156|Алексей Бруй].
==================================
З нагоды багацця нашае мовы: расейскаму слову "угол" адпавядаюць ажно 3 словы беларускія: вугал, кут ды рог. Калі якое слова будзе да месца? Залежыць ад кантэксту. Прапаную разгледзець дадзеную тэму абапіраючыся на слоўнікі...

***

Вітаем!

► Вугал абазначае месца, дзе перасякаюцца два прадметы або бакі чаго-небудзь. Гэты назоўнік мае найбольш шырокую сферу ўжывання. Адметнасцю гэтага слова на цяперашні момант з'яўляецца тое, што менавіта яно выкарыстоўваецца ў матэматычнай тэрміналогіі. Часам яно можа стаяць на месцы як кута, так і рага (але гэта не значыць, што пра апошнія два трэба забыцца). 

http://www.skarnik.by/tsbm/13110

► Кут (у першым значэнні) — гэта месца дзе сыходзяцца ў н у т р а н ы я бакі чаго-небудзь. Напрыклад, гаворачы пра пакой, кажуць, што нехта ходзіць з кута ў кут па ім. Маючы на ўвазе мясцовасць, лепш таксама ўжываць слова «кут»: люблю свой родны кут, заехалі ў нейкі глухі кут.

http://www.skarnik.by/tsbm/34980

► Рагом таксама называюць месца, дзе сыходзяцца два бакі чаго-небудзь. Ад вугла і кута яго адрознівае тое, што рог абазначае частку, якая «выступае». Можа быць рог хусткі, рог (ражок) старонкі ў сшытку. Яшчэ рог — месца, дзе сустракаюцца дзве вуліцы. 

http://www.skarnik.by/tsbm/72417

Да ўсяго гэтага трэба дадаць, што ёсць выразы, у якіх замацавалася канкрэтнае слова з разгледжаных трох. Напрыклад, можна сказаць толькі «мядзведжы кут (куток)», але не «мядзведжы вугал» або «мядзведжы рог». Такія выразы трэба правяраць па слоўніках.

Пытаўся [id5188249|Уладзімір Дрындрожык].
==================================
Вітаю. Ці ёсць розніца ў значэннях дзеясловаў "знаць" і "ведаць"? 
Большасць беларускамоўных ужываюць ва ўсіх выпадках слова "ведаць", а дзеяслоў "знаць" часцей успрымаецца як трасянка.
Напрыклад, у польскай мове, паміж гэтымі словамі ёсць розніца. "Wiedzieć" ужываецца, калі мы гаворым пра нейкі факт (Я ведаю пра нешта.), а "Znać", калі гаворым пра чалавека (Я знаю Міхася.). 
Ці ёсць у беларускай мове падобная розніца? 
Ці можна сказаць "Я ведаю Міхася" ў значэнні "Я знаёмы з ім"? Па-мойму, гэта гучыць трохі ненатуральна.

***

Вітаем!

На пытанне пра дзеясловы «знаць» і «ведаць» мы адказвалі раней тут: https://vk.com/wall-71024062_1242

«Ведаць» у значэнні 'быць знаёмым' выкарыстоўваецца ў сучаснай літаратурнай мове (http://www.skarnik.by/tsbm/12198, 3-е значэнне). Не варта пазбягаць такога ўжывання.

Пытаўся [id29678029|Аа Аа].
==================================
Вітаю! Як найлепей перакласці на мову лінгвістычныя паняткі "означающее" і "означаемое"? Ці лепей не карыстацца пасрэдніцкай функцыяй расейскай мовы, а ўжываць адпаведныя лацінізмы?

Дзякуй!

***

Вітаем!

На цяперашні момант ужываюцца тэрміны «азначаемае» і «азначальнае». Як мы ўжо пісалі, беларуская тэрміналогія знаходзіцца ў стане ўнармавання, таму з часам магчымая пэўная карэкціроўка. Непажаданым у гэтым выпадку з'яўляецца тэрмін «азначаемае». Аднак да распрацоўкі новага варта карыстацца тым, што ёсць.

Артыкул са «Слоўніка лінгвастылістычных і тэксталагічных тэрмінаў»:

АЗНАЧАЕМАЕ / АЗНАЧАЛЬНАЕ — паняцце субардынацыйных адносін як 
агульная аснова ўсялякіх сінтаксічных падпарадкавальных канструкцый. АЗНАЧЭННЕ — 1) у граматыцы: даданы член сказа, што абазначае прымету, уласцівасць, якасць ці іншую адзнаку прадмета; 2) сэнс, змест слова, словазлучэння, сказа. 
Гл. АБАГУЛЬНЕННЕ, ДЭФІНІЦЫЯ. АЗНАЧЭННЕ ВОБРАЗНАЕ — гл. ПРЫДАТАК, ЭПІТЭТ. АЗНАЧЭННЕ НАВУКОВАЕ — гл. ДЭФІНІЦЫЯ. 
Параўн.: определение (СЛТ, 1969, сс. 290—291), (ЛЭС, сс. 348—349), дэфініцыя 
(СЛТ, 1990, сс. 53—54).

Пытаўся [id28164086|Багдан Хмяльніцкі].
==================================
Прадстаўляем вашай увазе "Руска-беларускі слоўнік" пад рэдакцыяй Андрэя Александровіча 1937 г. — першы слоўнік, выдадзены па рэформе 1933-га. 
 
Знакаміты "даўгабуд" беларускае лінгвістыкі, гэты слоўнік быў падрыхтаваны пад рэд. паэта Александровіча, славутага змагара на кан’юктурнай хвалі з "нацдэмаўшчынай" і паланізмамі ў беларускай мове, пры тым, што польскае, па ўласным прызнанні, дырэктар Інстытута літаратуты, мастацтва і мовы (1936-1937) не ведаў. 
 
Як адзначае С. Запрудскі ў кнізе "Гісторыя беларускага мовазнаўства (1918 – 1941)", раздзел 12 "Лексікаграфічныя працы 1930-х гг.": 
"У першай палове 1937 г. у Мінску быў выдадзены «Руска-беларускі слоўнік» пад рэдакцыяй А. Александровіча, які з самага пачатку здабыў неадназначную рэпутацыю. Слоўнік крытыкаваўся за надзвычайную русіфікаванасць беларускай часткі, а пасля арышту 1 ліпеня 1938 г. А. Александровіча – яшчэ і за тое, што яго падрыхтаваў «вораг народа». У сучаснай літаратуры гэта лексікаграфічная праца ацэньваецца неадназначна. У падручніку Л. Шакуна ў сувязі з ёй пішацца пра вялікі крэн у бок збліжэння беларускай мовы з рускай і сцвярджаецца, што выданне было падрыхтавана з «новых» пазіцый, вытрыманых у духу тагачасных ідэалагічных установак; у выніку слоўнік «не набыў аўтарытэту ў грамадстве». 
…У адпаведнасці з данымі архіва Нацыянальнай акадэміі навук Беларусі руска-беларускі слоўнік, які ўвайшоў у гісторыю як слоўнік 1937 г., у асноўным быў падрыхтаваны не пазней чым у ліпені 1935 г. Станоўчую рэцэнзію на яго напісаў А. Александровіч. У прадмове да працы паведамлялася таксама пра ўкладанне поўнага двухтомнага руска-беларускага слоўніка, якое тады праводзілася. 
…Паколькі аднатомны руска-беларускі слоўнік, які ўвайшоў у гісторыю як слоўнік 1937 г., у асноўным быў падрыхтаваны не пазней чым у ліпені 1935 г., ён у няпоўнай меры ўлічыў матэрыялы падрыхтоўкі двухтомнага слоўніка. Аднак у пэўных выпадках пераемнасць РБС-37 з разгляданым двухтомным слоўнікам відавочная." 
 
Доўга, аднак, пакарыстацца слоўнікам "работнікі выдавецтваў, перакладчыкі, рэдактары́, педагогі, студэнты, а таксама партыйны, камсамольскі, фабрычна-заводскі і калгасны актыў", на якіх, як пазначана, ён быў разлічаны, не змаглі, бо неўзабаве, у 1938 г. сп.Александровіч быў арыштаваны, а само выданне забаронена да выкарыстання і прынята з абарачэння. 
 
Ну а мы маем магчымасць на свае вочы пераканацца, у якой ступені гэта кніжка была русіфікацыйнаю або наадварот, "буржуазна-нацдэмаўскаю". 
 
З "Прадмовы" да слоўніка: 
"Вялікую Сталінскую Канстытуцыю ордэнаносная Совецкая Беларусь спаткала грандыёзнымі перамогамі на фронце будаўніцтва культуры, літаратуры і мастацтва, нацыянальных па форме і соцыялістычных па зместу. …Пленумы ЦК КП(б)Б і бюро ЦК не раз вырашалі пытанні класавай барацьбы на мовазнаўчым фронце, пытанні росту і росквіту беларускай мовы. Дзякуючы правільнаму, паслядоўнаму правядзенню мудрай ленінска-сталінскай нацыянальнай палітыкі беларуская мова, ачысціўшыся ад класава-варожай засмечанасці, літаратурна вырасла, узбагацілася, стала вострай зброяй барацьбы супроць ворагаў соцыялізма. …У сваіх азвярэлых формаз барацьбы ў галіне мовазнаўства нацдэмы перакрылі апрычнікаў часоў жудаснай царскай рэакцыі. Паланізуючы мову, нацдэмы засмечвалі яе архаізмамі, мёртвымі словамі, словамі, штучна створанымі па нацыяналістычнаму тыпу. Нацдэмы вялі барацьбу за адрыў мовы ад жыцця, ад гаворак рабочага класа, працоўнага сялянства, рашуча выганялі з мовы элементы пралетарскага інтэрнацыяналізма, вялі барацьбу супроць слоў, народжаных рэволюцыяй, супроць слоў, аднародных з рускай мовай, стараючыся зрабіць беларускую мову незразумелай, затрымаць беларускі народ у цемры, каб прадаць яго на рабства раз’юшанаму фашызму. …Слоўнік разлічан на партыйны, комсамольскі, фабрычна-заводскі, калгасны актыў і школу. У даным слоўніку могуць быць і недакладнасці, таму ўсіх, хто будзе карыстацца гэтым слоўнікам, просім прысылаць свае заўвагі, дадаткі, новыя словы, свае меркаванні аб характары ўкладання слоўніка ў Інстытут літаратуры, мастацтва і мовы Акадэміі навук БССР."
==================================
Вітаю.
Падкажыце, калі ласка, як слушна перакласці "антенно-мачтовое сооруженіе"? "Сооруженіе" слоўнікі перакладаюць як "будова", "пабудова", але, мне здаецца, трэба размяжоўваць пераклад слоў "зданіе" і "сооруженіе".

***

Вітаем!

Вы маеце рацыю наконт таго, што названыя вамі паняцці трэба размяжоўваць. «Будова» і «пабудова» — розныя словы. Аднак у вашым выпадку лепш скарыстаць руска-беларускі слоўнік (http://www.skarnik.by/rusbel/89167) і перакласці «антенно-мачтовое сооружение» як «антэнна-мачтавае збудаванне».

Пыталася [id154890391|Марыя Сідарэнка].
==================================
Добры дзень. Можа, у каго ёсць мастацкi аналiз верша П. Глебкi "Ноч. Халодная зямлянка"?
==================================
Добры вечар! Дапамажыце, калі ласка, напісаць сачыненне на тэму: "Праблема здрадніцтва ў аповесці "Знак бяды".

***

Вітаем!

На жаль, як мы ўжо не раз пісалі, мы не дапамагаем выконваць хатнія заданні. 

Пыталася [id383462771|Кристина Дегтярёва].
==================================
Вітаю! А ці маглі б вы растлумачыць правіла ўжывання канструкцыі "адно аднаго"? Гэта для выпадкаў, калі ідзе гаворка пра мужчын і жанчын?

***

Вітаем!

«Адно аднаго» ўжываецца тады, калі ў тэксце фігуруюць назоўнікі розных родаў: муж і жонка даўно не бачылі адно аднаго. Гэтая канструкцыя таксама выкарыстоўваецца, калі дзейнік выражаны назоўнікам ці назоўнікамі ніякага роду: дзеці ганяліся адно за адным.

З назоўнікамі мужчынскага роду ўжываецца «адзін аднаго», жаночага — «адна адну». 

Трэба разумець, што выбар тут залежыць ад роду канкрэтнага назоўніка. Напрыклад, слова «інструменты» павінна выкарыстоўвацца з канструкцыяй «адзін аднаго», бо «інструмент» — ён. Тут не іграе ролі тое, што сярод інструментаў можа быць, скажам, адвёртка (ж. р.). Таму гаворым, напрыклад, «Ён браў інструменты адзін за адным».

На падобнае пытанне мы ўжо адказвалі раней тут: https://vk.com/adkazy?w=wall-71024062_4834

Інфармацыя пра пераклад канструкцыі «друг друга» ў руска-беларускім слоўніку: http://www.skarnik.by/rusbel/20795

Пытаўся [id311471804|Nikita Lohan].
==================================
#слоўнік #беларуская_мова 
 
Хочаце зрабіць карысны падарунак сабе ці сябру? 🎁 
 
Прапаноўваем вашай увазе 📖 расейска-беларускі слоўнік Некрашэвіча й Байкова! 
 
📝Кніга зьяўляе сабою перавыданьне найлепшага і найпаўнейшага расейска-беларускага слоўніка міжваеннага часу, першае выданьне якога зьявілася ў 1928 годзе. Слоўнік зьмяшчае больш за 60 тысяч слоў і быў створаны паводле выбаркі лексыкі з “Словаря белорусского наречия” I. Насовіча, “Смоленского областного словаря” У. Дабравольскага, “Беларуска-польска-рускага слоўніка” Я. Ціхінскага, “Віцебскага краёвага слоўніка”, “Практычнага вайсковага слоўніка”, рукапісных слоўнікаў П. Шпілеўскага i С. Мядзьведзкага, а таксама з выбраных літаратурных твораў і народнай мовы. Аўтары імкнуліся ўхіляцца ад штучных наватвораў, аддавалі перавагу словам, якія існуюць у народнай і літаратурнай мове. 
 
💵 Цана: 9,90 руб. 
 
►Заказвайма слоўнік тут: 👇 
https://arche.by/item/2307
==================================
"Мовананова" узору 1926 года. Малюнак з беларускімі назвамі розных частак печы з часопіса "Наш Край".
==================================
Хто добра ведае беларускую мову ды хоча знайсьці падпрацоўку? 😉
==================================
#вакансія 
 
🔎 Часопіс ARCHE шукае карэктара (частковая або поўная занятасьць) 
 
🎓Для працы на пасадзе патрабуецца: 
 
► прафэсійнае валоданьне вуснаю ды пісьмоваю беларускаю моваю 
► дасканалае веданьне абодвух правапісаў беларускае мовы: 
афіцыйнага ("наркамаўкі") і клясычнага ("тарашкевіцы")
► профільная адукацыя 
► досьвед працы на пасадзе карэктара. Рэзюмэ асобаў, якія ня маюць адпаведнага досьведу, ня будуць разглядацца. 
► сталае пражываньне ў Менску 
► здольнасьць да каманднае працы 
► успрымальнасьць да крытыкі 
► здольнасьць да саманавучаньня й павышэньня ўласнае кваліфікацыі 
► стрэсаўстойлівасьць 
 
✒Веданьне замежных моў ды наяўнасьць рэкамэндацыяў вітаюцца.
💰Памер заработку абмяркоўваецца з кандыдатам асабіста. 
 
✉ Рэзюмэ высылаць на адрас:
dastauka@arche.by 
У тэме ліста пазначайце “Рэзюмэ”. 
 
📝Адабраных кандыдатаў запросяць на сумоўе. 

⏳Рэзюмэ прымаюцца да 5-га сьнежня 2017 г. 

☎ Кантактны тэлефон: (29) 550-79-69 (МТС). 
 
Перапост вітаецца!

📌 Спасылка:
https://arche.by/news/22.html
==================================
Вітаю! Падкажыце, калі ласка, ці адасабляецца канструкцыя як мае быць у сказе: Дружба сапраўдная пачынаецца тады, калі людзі як мае быць ведаюць адзін аднаго? Дзякуй!

***

Вітаем!

Не, выраз «як мае быць» коскамі не вылучаецца.

Пытаўся [id102187629|Максим Давыденко].
==================================
Прапануем паглядзець па-беларуску бліскучы фільм паводле твора культавай пісьменніцы Джаан Роўлінг - "Фантастычны істоты і дзе іх адшукаць"! 
Па прыбыцці ў Нью-Ёрк абаяльны і наіўны чараўнік Ньют Скамандэр губляе некалькі магічных стварэнняў. Гэтае здарэнне дае штуршок цэлай чарадзе хаатычных падзей у неспакойным горадзе і ставіць пад пагрозу раскрыцця патаемную магічную супольнасць! 
 
Спампаваць фільм, альбо паглядзець анлайн можна па спасылках на старонцы [club137358267|Gavarun_by].
==================================
Салют! 
Падкажыце, ці будзе скланяцца жаночае прозвішча Венгура?

***

Вітаем!

Калі гэта прозвішча адносіцца да асобы жанчыночага полу, то паводле правілаў скланяцца яно не павінна.

Заўважым, аднак, што, паводле «Даведніка па літаратурнай працы» Пятра Жаўняровіча, сёння ў даследчыкаў няма поўнай згоды наконт таго, ці трэба скланяць такія прозвішчы. На практыцы пачасціліся выпадкі, калі яны ўсё ж скланяюцца (нават пры запаўненні афіцыйных дакументаў). Некаторыя выданні (не толькі з класічным правапісам, але і з афіцыйным) па ўнутранай дамоўленасці скланяюць такія прозвішчы. 

Пыталася [id143188351|Дарка Палынская].
==================================
Снег нам пакідае знак... (с)
==================================
Добры дзень) Зрабіце ласку, растлумачце правілы ўжывання прыназоўнікаў "па" і "паводле. Ці слушна казаць "паводле артыкула Х завялі крымінальную справу", "паводле слоў сведкі"? Ці ў гэтых выпадках лепш карыстацца "па"?

***

Вітаем!

Прыназоўнік «паводле» можа ўжывацца так, як гэта зроблена ў прыведзеных вамі прыкладах. У слоўніках ён мае шырокае значэнне 'ў адпаведнасці з чым-небудзь', 'згодна з якімі-небудзь прыметамі' (http://www.skarnik.by/tsbm/49864).

Сітуацый, у якіх ужываецца прыназоўнік «па», даволі шмат. Яны апісаны ў шматлікіх даведніках, дзе лепш і спраўджваць кожны канкрэтны выпадак. Напрыклад, гэта можна рабіць па «Тлумачальным слоўніку прыназоўнікаў»: http://slounik.org/153476.html 

Нагадаем толькі, што на цяперашні момант ужо фактычна не аспрэчваецца той факт, што канструкцыі «па + давальны склон» неўласцівыя беларускай мове. У выпадках тыпу па + заказ, па + закон сёння выкарыстоўваюць або месны склон (па заказе, па законе) або іншыя прыназоўнікі (на заказ, паводле закона). У артыкуле Алеся Каўруса «Сінтаксіс адкрыты і схаваны», пра які мы нядаўна пісалі, даволі грунтоўна разгледжана ў тым ліку ўжыванне прыназоўніка «па». Прачытаць гэты артыкул можна тут:

https://spooky12.livejournal.com/40321.html 
http://spooky12.livejournal.com/40870.html 

Пытаўся [id311471804|Nikita Lohan].
==================================
У рамках прапановы можна прыдбаць мовазнаўчыя выданьні:

►Віцебскі краёвы слоўнік: (матар'ялы)
►Краёвы слоўнік Чэрвеншчыны
►Беларускія гаворкі ў Краслаўскім раёне Латвіі: сацыялінгвістычнае дасьледаваньне
==================================
#акцыя

Гісторыя беларускіх рэгіёнаў 📚

📝Беларускія рэгіёны часта робяць уражаньне шэрых і непрыглядных, але за імі крыецца яркая й багатая гісторыя, якое мы часта ня ведаем. 

 Агульная гісторыя Беларусі складаецца зь мікрагісторыяў паасобных рэгіёнаў. Ня ведаючы як жылі нашыя людзі пад Вільняю ці Гомелем, мы ня можам сьцьвярджаць, што ведаем гісторыю краіны ў цэлым. 

 Гэтую акцыю задумалі, каб прадставіць гісторыю паасобных куткоў Беларусі. Шмат для каго яна будзе яскравай і неспадзяванай.

⏳Прапанова дзейнічае да 24 лістападу!

📌Поўны сьпіс выданьняў з апісаньнямі тут: 👇
https://arche.by/promotions/36.html
==================================
Маё шанаваньне, спадарства! Падкажыце, калі ласка, як перакласьці слова "цвіркатаньне" або "цвірчэць". 
Быкаў, «Круглянскі Мост»: "Даніла прыехаў ранкам, калі праяснілася неба над ровам і ў галлі навакол ваўсю ішла світальная птушыная гамана: цвіркатанне, цоканне, посвіст".
Толкін, «Хобіт, або Вандроўка туды і назад»: "Ведаў ён толькі, што рака цвірчыць і булькоча без краю і канца, што ён галодны і хворы..."

***

Вітаем!

У першым выпадку слова «цвіркатанне» лепш перакласці на рускую як «чириканье», у другім «цвірчыць» — як «журчит».

Пытаўся [id85389804|Роман Елдинский].
==================================
Новая старонка магічнага сусвету ад культавай пісьменніцы Джаан Роўлінг цяпер даступная і па-беларуску ў фільме "Фантастычны істоты і дзе іх адшукаць"! 
Па прыбыцці ў Нью-Ёрк, у абаяльнага і наіўнага чараўніка Ньюта Скамандэра, выпадкова збягаюць некалькі магічных стварэнняў. Гэтае здарэнне дае штуршок цэлай чарадзе хаатычных падзей у неспакойным горадзе і ставіць пад пагрозу раскрыццё патаемнай магічнай супольнасці! 
Першымі паглядзець фільм у беларускамоўным агучванні студыі [club137358267|Gavarun_by] можна [club152690883|Менску], [club141575784|Гомелі], [club113568264|Берасце] і [club156633816|Гародні]! Запрашаем усіх, уваход свабодны!
==================================
Прапануем вашай увазе работу славутага беларускага мовазнаўца Мікалая Васілевіча Бірылы (1923—1992) «Беларуская антрапанімія». У прымацаваных кнігах можна знайсці цікавую інфармацыю пра паходжанне, гісторыю, значэнне і структуру многіх беларускіх найменняў людзей.
==================================
Вітаю, шаноўнае спадарства! Падкажыце, калі ласка, ці існуюць якія электронныя кнігі, дзе б апісваліся ўсе асаблівасці беларускага кіравання? Кіраванне у бел. мове пад рэдакцыяй Бірылы і Падлужнага окэй, але хацелася б яшчэ чаго! І пажадана 90-х гадоў, бо савецкія - такія савецкія) Але і сярод іх, я пэўны, ёсць цікавыя рэчы) Увогуле хацелася б чагосьці карыснага!) Напрыклад, пра беспрыназоўнікавае кіраванне ў родным склоне і наадварот. Спісы дзеясловаў, якія патрабуюць толькі гэтага склону? Адмоўныя канструкцыі і родны склон? Цікавіць вшыстко) Напаткаў такое словазлучэнне - "пазычыць алоўка", цалкам слушнае і язык не ламаецца, вымаўляючы канструкцыю падобнага тыпу! Але правілаў наконт "пазыкі чагосьці на пэўны час + родны склон" я не знайшоў, а гэта ж, здаецца, досыць цікавая тэма! Буду вельмі ўдзячны!

***

Вітаем!

Асаблівасці беларускага кіравання, акрамя «Кіравання ў беларускай і рускай мовах», апісваюцца ў розных вучэбных дапаможніках, граматыках. Напрыклад, словазлучэнні тыпу «пазычыць алоўка» разглядаюцца ў выданні «Беларуская мова: Вучэбна-метадычны комплекс» (2014):

«Прамы аб‘ект можа мець таксама форму роднага склону без прыназоўніка: 
а) калі пры дзеяслове ёсць адмоўе не: не чытаў кнігі, не сустрэў сяброў, не 
выканаў задання; б) калі дзеянне накіравана на частку аб‘екта: адрэзаць хлеба, выпіць малака, з’есці супу; в) калі прыставачныя дзеясловы сумяшчаюць значэнне выніку са значэннем колькасці: назапасіць сена, назбіраць грыбоў, накупляць цацак; г) пры дзеясловах жадаць, прагнуць, хацець і пад., якія выражаюць жаданне, просьбу: жадаць удачы, прагнуць свежага паветра, хацець вады; д) пры дзеясловах браць, даць, прасіць і пад., калі штосьці бярэцца, даецца, просіцца для часовага карыстання, а не назаўсёды: даць нажа, папрасіць ручкі». 

http://elib.bspu.by/bitstream/doc/6392/1/ВМК%20бел.мова%20ФПА%20Андарала%20ГФ.pdf

Для глыбейшага знаёмства з сінтаксісам беларускай мовы вельмі карысны будзе вучэбны дапаможнік Таццяны Рамзы «Сінтаксіс. Тэарэтычны курс» (2003). У гэтай кнізе змешчаны дзве табліцы, прысвечаныя разыходжанням у кіраванні паміж рускай і беларускай мовамі (далучаем табліцы ў выглядзе выяў, а саму кнігу асобным файлам). Адзіны момант, калі ў табліцах даецца ў значнай ступені ўстарэлая інфармацыя, — выпадкі з прыназоўнікам па і давальным склонам (капуста па вядру і да т. п.).

 У 1997 годзе ў часопісе «Полымя» выйшаў цікавы артыкул Алеся Каўруса «Сінтаксіс адкрыты і схаваны». Ён таксама прысвечаны актуальным пытанням сінтаксісу сучаснай беларускай літаратурнай мовы. Знайсці гэты артыкул можна тут:

https://spooky12.livejournal.com/40321.html
http://spooky12.livejournal.com/40870.html

Пытаўся [id58403959|Яраслаў Ляўданскі].
==================================
Паважаныя калегі! Просім аказаць інфармацыйную падтрымку - размясціць дадзены пост на старонцы вашай групы. Загадзя дзякуем за дапамогу! З павагай, адміністрацыя афіцыйнай групы Вялікага тэатра Беларусі. 
 
АД ПОЛАЦКА ДА ПРАГІ 
 
Вечар 24 лістапада ў Камернай зале Вялікага тэатра Беларусі прысвечаны 500-годдзю беларускага кнігадрукавання. Прагучыць музыка адразу некалькіх эпох, пачынаючы аж з Сярэднявечча і Рэнесанса, такіх рэдкіх для сцэны Вялікага тэатра. Больш таго – некаторыя згубленыя ў вірах гісторыі старадаўнія творы «ўваскрэснуць» і будуць выкананы ўпершыню пасля шматвекавога забыцця. «Мне падаецца, что гэты канцэрт мы зрабілі для інтэлектуальнай публікі, якая не толькі цікавіцца гісторыяй, культурай і мастацтвам, але нават «распешчана» рэгулярнымі «изысками», – падзяліўся Аляксей Фралоў, аўтар і вядучы гэтай праграмы. 
 
– Гэты вечар мы ладзім у гонар некалькіх юбілеяў, бо так адбылося, што ў гісторыі ў 1517 годзе спалучылася некалькі важных з’яў адначасова, – гаворыць Аляксей Фралоў, лаўрэат міжнародных конкурсаў, артыст аркестра Вялікага тэатра (фагот), мастацкі кіраўнік ансамбля салістаў «Вытокі». – Па-першае, Францыск Скарына дае шырокаму колу чытачоў на беларускіх землях магчымасць адкрыць надрукаваную Кнігу, якая і зараз застаецца самай важнай, – Біблію – на зразумелай мове. Старабеларускія элементы расквечваюць старажытны царкоўна-славянскі тэкст, набліжаючы мову Кнігі да народнай. У гэтым відавочна выявіліся асветніцкія і рэфармацыйныя погляды нашага генія Рэнесанса. І якраз роўна 500 год назад пачалася адна з пераломных падзей у еўрапейскай гісторыі – шырокая царкоўная Рэфармацыя, што стала каталізатарам для шматлікіх працэсаў як у духоўным жыцці, так і ў грамадскім.Акурат у гэтыя дні Германія і ўвесь адукаваны свет успамінае вялікага нямецкага генія Рэнесанса – Марціна Лютэра... Усё адбывалася фантастычна сінхронна, і гэтыя паралелі вельмі цікавыя. Наша радасць, наш гонар і наша шчасце, што ў нас быў, ёсць і будзе Францыск Скарына, асоба надзвычайна высокай вучонасці і празорлівасці, светач, якіх у цэлым свеце адзінкі! Вось на вечары 24 лістапада мы і пастараемся ўзгадаць летапіс жыцця і ўвесь фантастычны размах дзейнасці Скарыны. Вобразы Полацка, Вільні, Кракава, Караляўца, Падуі, Венецыі, Прагі, Чэскага Крумлёва – знакавых для Францыска еўрапейскіх гарадоў ярка праявяцца ў нашых вербальных і музычных «вітражах». Але ў сваёй праграме нам хацелася б узгадаць не толькі, дзе ён быў, але каго вучыў і лячыў, з кім дыскутаваў, на каго паўплываў, каго любіў, што завяшчаў… 
 
Чэшскі харал XVстагоддзя, італьянскія танцы і канцоны XVI-га, музыка з Полаччыны эпохі Рэнесанса, барока, класіцызма, а нават і рамантызма – усё гэта будзе перавязана чырвонай ніткай жыццяпісу Скарыны і яго ўплыву на цывілізацыю. З айчынных, з полацкіх музычных артэфактаў чакаецца і раскошная арыя Апалона з оперы «Апалон-Заканадаўца, або Рэфармаваны Парнас», і старонкі «Полацкага сшытка», вернутага ў Беларусь прафесарам Адамам Мальдзісам, фрагменты «Забельскай нотнай калекцыі», знойдзенай мной з калегай Святленай Немагай падчас архіўнай працы, і творы нашага геніяльнага Станіслава Манюшкі (які іграў на полацкім аргане… далёк ад Полацка!), і невядомая яшчэ іншая цудоўная «старая-новая» беларуская музыка, пра якую будзе аб’яўлена непасрэдна ў Камернай зале 24 лістапада… Прыемна, што музыказнаўства не стаіць на месцы, і пасля «Полацкага Сшытка» з’яўляюцца ўсё новыя і новыя вяршыні беларускай музычнай Атлантыды, сцэнічнымі адкрыццямі якіх мы стараемся рэгулярна радаваць нашу публіку. 
 
А мне з маёй калегай Святленай Немагай пашчасціла адкрыць сапраўдны Кландайк, залатую жылу нашай музыкальнай спадчыны – беларускую музыку эпохі Моцарта! Больш за 10 невядомых дагэтуль беларускіх сімфоній! І на вечары мы працягнем адчыняць гэтую каштоўную скарбонку – тут упершыню прагучаць некаторыя творы аўтарства самаго Восіпа Казлоўскага, класіка XVIII стагоддзя, славутага кампазітара не толькі Беларусі! І на гэтым сюрпрызы не скончацца. Прэм’ера будзе не адна, а многія элементы праграмы перанясуць нас у XVI стагоддзе – Залаты век нашай гісторыі. 
 
Спадзяюся, нішто не перашкодзіць пачуць у гэты вечар цудоўныя галасы нашых салістаў – Ірыны Кучынскай, Юрыя Гарадзецкага і Дзмітрыя Капілава. А за інструментальнае напаўненне будзе адказваць ансамбль «Вытокі»: Ірына Аўдзеева (фартепіяна), Дыяна Гантарэнка (флейта) і я, Аляксей Фралоў (фагот). 
 
Квіткі: 8.50 - 13.50 руб. http://bit.ly/2hTIX2B
==================================
Добры дзень. Падкажыце, калі ласка, у якіх значэннях выкарыстоўваецца слова "прыладны"? Дзякуй!

***

Вітаем!

У сучасных агульнамоўных тлумачальных слоўніках у гэтага прыметніка адно значэнне: 'які мае адносіны да практыкаванняў на спартыўных прыладах'. У гэтым значэнні слова ўжываецца, напрыклад, у выразе «прыладная гімнастыка».

http://www.skarnik.by/tsbm/65730

Гэты прыметнік таксама выкарыстоўваецца ў тэрміналогіі з агульным значэннем 'які мае адносіны да прылады'. Такое яго ўжыванне зафіксавана, напрыклад, у «Беларускай энцыклапедыі» (гл. прымацаваныя выявы з тома 6, стар. 97 і з тома 10, стар. 301).

У дарэформенную пару «прыладным» называлі творны склон у граматыцы.

Пытаўся [id138548045|Віктар Ляшкевіч].
==================================
Скажыце, калі ласка, як правільна будзе пісацца жаночае імя Бернарда ці Бярнарда? І якая форма яго ў творным склоне? Дзякуй!

***

Вітаем!

Гэта імя пішацца як Бярнарда (гл. прымацаваную выяву са «Слоўніка асабовых уласных імён»). У творным склоне яно мае форму Бярнардай.

Пытаўся [id253214656|Ladislaus Trypuz].
==================================
Помогите решить спор, суть которого в том, есть ли большая "Ў". Например: "Я прыехаў у Ўругвай". Спор тут, как пример https://vk.com/wall-125635637_14235

***

Вітаем!

Тэму вялікага нескладовага Ў мы закраналі тут:

https://vk.com/adkazy?w=wall-71024062_4313

Увогуле, у беларускім алфавіце ёсць літара Ў. Ужываецца яна, калі тэкст, у якім ёсць ў (напрыклад, назва Беларускі дзяржаўны ўніверсітэт), увесь пішацца вялікімі літарамі (БЕЛАРУСКІ ДЗЯРЖАЎНЫ ЎНІВЕРСІТЭТ). Менавіта ў вашым выпадку У ў назве краіны не пераходзіць у Ў. Перад словам Уругвай пішацца не у і не ў, а ва, бо наступнае слова пачынаецца з У: «Я прыехаў ва Уругвай».

Пытаўся [id35446158|Андрусь Войніч].
==================================
Карысны тэст
==================================
У канцы XIX — пачатку XX стагоддзя было выдадзена 9 выпускаў «Беларускага зборніка», у якім змяшчаюцца матэрыялы, сабраныя этнографам і фалькларыстам Еўдакімам Раманавым. Гэтыя кнігі каштоўныя ў тым ліку ў плане вывучэння беларускай народнай мовы, бо ў іх знаходзім запісы тагачаснага дыялектнага маўлення, народныя прыказкі, спробу слоўніка ўмоўных моў, распаўсюджаных на Беларусі.

Прапануем вашай увазе гэтыя выданні.
==================================
3 лістапада 1882 года (135 гадоў назад) нарадзіўся Якуб Колас (Канстанцін Міхайлавіч Міцкевіч) — наш паэт, празаік, драматург, крытык, публіцыст, перакладчык, вучоны, педагог, грамадскі дзеяч. Гэта быў чалавек, які, перанёсшы шмат асабістых трагедый, жывучы ў вельмі складаны час, зрабіў неацэнны ўнёсак у стварэнне беларускай літаратурнай мовы і да апошніх сваіх дзён думаў і дбаў пра лёс роднага слова.

Няхай жыве памяць пра выдатнага сына нашай зямлі, нашага Паэта і Настаўніка.
==================================
Капітан БАТЭ Віталь Радзівонаў: З дачкой размаўляю па-беларуску
==================================
Добры дзень! Пракаментуйце, калі ласка, ужыванне слоў «даступна» , «надаступна» ў наступных прыкладах. Якія варыянты будуць правільныя і чаму? Дзякуй!
1) Даступна/даступнае абнаўленне.
2) Абнаўленне недаступнае/недаступна?

***

Вітаем!

Паколькі ў абодвух прыкладах мы маем справу з якаснымі прыметнікамі, а не з дзеепрыметнікамі, і ў першым і ў другім выпадку пажадана выкарыстоўваць поўны канчатак:

1. Даступнае абнаўленне;
2. Абнаўленне недаступнае.

Пра кароткія формы прыметнікаў мы пісалі тут: https://vk.com/adkazy?w=wall-71024062_1952

Пытаўся [id35958204|Кирилл Куршук].
==================================
Вітаю. Падкажыце, калі ласка, дзе можна спампаваць слоўнікі навуковае тэрміналёгіі да 1933 г.? Якія наогул існавалі?

***

Вітаем!

У 20-я — пачатку 30-х гадоў мінулага стагоддзя была выдадзена славутая серыя «Беларуская навуковая тэрміналогія». Спампаваць яе выпускі можна тут: http://knihi.com/slouniki.html

Пытаўся [id214807893|Руслан Карамышаў].
==================================
80 гадоў таму, у ноч з 29 на 30 кастрычніка 1937 года, адбыліся масавыя расстрэлы беларускай эліты
==================================
80 гадоў таму, у ноч з 29 на 30 кастрычніка 1937 года, адбыліся масавыя расстрэлы беларускай эліты
==================================
Хацеў бы даведацца больш пра словы:
1. Вымыкаць, вымкнуць
2. Замаўляць, замова, замовіць (у значэнні: заказаць)

А таксама: якія вытворныя словы ад іх існуюць у беларускай мове?

***

Вітаем!

1. Дзеяслоў «вымкнуць» — адзінка сучаснай беларускай мовы. У «Тлумачальным слоўніку беларускай мовы» ён мае толькі адно значэнне (http://www.skarnik.by/tsbm/14488). Найноўшае выданне «Беларуска-рускага слоўніка» фіксуе ў яго ўжо два значэнні: 

► 1. Імкліва выйсці адкуль-небудзь;
► 2. Хутка вымчаць, вывезці куды-небудзь.

http://slounik.org/496288.html

Зазначым, што гэты дзеяслоў у даведніках мае памету «размоўнае».

2. У сучасным стандарце беларускай літаратурнай мовы слова «замова» мае адзінае значэнне: 'набор слоў і выразаў, якому забабонныя людзі прыпісваюць магічную сілу; заклінанне' (http://www.skarnik.by/tsbm/24754). Дзеяслоў «замовіць», акрамя значэння, звязанага з заклінаннямі, можа ўжывацца ў выразе «замовіць слова (слоўца)». 

Такая сітуацыя са значэннямі гэтых слоў у літаратурнай мове трывала шмат дзесяцігоддзяў. Аднак у апошнім выданні «Беларуска-рускага слоўніка» з'явіўся пераклад дзеяслова «замовіць» — заказать (http://slounik.org/search?dict=krapivabr&search=%D0%B7%D0%B0%D0%BC%D0%BE%D0%B2%D1%96%D1%86%D1%8C+%D1%81%D0%BE%D0%B2&x=0&y=0). Не варта, на нашу думку, ужываць замовіць у гэтым значэнні (найноўшы тлумачальны слоўнік 2016 года выдання яго не фіксуе), бо хоць яно і сустракаецца ў слоўніках літаратурнай мовы 20-х гадоў, але народнай мове не ўласцівае. І так лічаць (ці лічылі доўгі перыяд) не толькі афіцыйныя спецыялісты. Не падае значэння 'заказаць' у дзеяслова «замовіць» і Ян Станкевіч у сваім слоўніку (гл. прымацаваную выяву). З ім згодны сучасны мовазнавец Ю. Пацюпа: http://slounik.org/search?dict=trasianka&search=%D0%B7%D0%B0%D0%BC%D0%BE%D0%B2%D1%96%D1%86%D1%8C&x=0&y=0 Тым больш непатрэбным уяўляецца ўжыванне гэтых слоў (замова, замовіць) у названым значэнні, што для такіх выпадкаў у народзе і ў літаратуры даўно выкарыстоўваюцца словы «заказ» і «заказаць». 

Аднакаранёвымі для гэтых слоў з'яўляюцца: для «вымкнуць» — зваротны дзеяслоў «вымкнуцца»; для «замова», «замовіць» — прыметнік «замоўны» і дзеепрыметнік «замоўлены». 

Пытаўся [id20702645|Аляксандр Бялян].
==================================
Раскажыце, калі ласка, крыху пра сябе) Хто дае адказы на пытанні?

***

Доўгія стагоддзі існуе ў свеце Ордэн захавальнікаў мовы. Яго сябры, што заўсёды застаюцца ў цені, прысягаюць абараняць прыгажосць і правільнасць роднага слова, дзе б яны ні былі і з якімі б цяжкасцямі ні сутыкаліся. У наш час, каб не астацца ад прагрэсу, захавальнікі мовы надумалі арганізаваць сваю філію ў сетцы «УКантакце». Так і з'явілася «Дапамога па беларускай мове».

Калі больш сур'ёзна, то на цяперашні момант адміністраваннем займаюцца людзі з моўнай адукацыяй. Уся інфармацыя правяраецца і пераправяраецца, каб падпісчыкі атрымлівалі як мага больш дакладныя і поўныя адказы.

Пытаўся [id20702645|Аляксандр Бялян].
==================================
Адна з найважнейшых падзей у беларускім мовазнаўстве.
https://nn.by/?c=ar&i=199675
==================================
Дзень добры. Зацікавіў выраз "да бэзавай зоркі". Якое яго паходжанне? Чаму менавіта да "бэзавай"?) І ці не калька гэта з рускай або іншай мовы? Бо выраз такі, прынамсі ў рускай мове, існуе.

***

Вітаем!

Найбольш імаверна, што гэты выраз якраз скалькаваны з рускага.

Цяжка сказаць нешта пра этымалогію рускага выразу. Зазначым толькі, што акрамя ўжыванняў тыпу «мне это до сиреневой звезды» сустракаюцца выпадкі накшталт «далеко, как до сиреневой звезды». А ўлічваючы выраз «мне глубоко фиолетово», можна зрабіць выснову, што ў рускамоўных гэтая гама колераў асацыюецца з абыякавасцю. 

Пытаўся [id210636609|Цімур Хатні].
==================================
26 кастрычніка 1959 году нарадзіўся беларускі паэт Анатоль Сыс. 
#Гісторыя 

Бажавоўк 

Можна забіць, і спапяліць, 
і прах пусціць на вецер, 
а потым людзям абвясціць, 
што ён не варты смецця. 

Але нябесныя вятры 
Ягоны прах па свеце 
збяруць, як семя ў макатры, 
жывой вадой асвенцяць. 

I ўратаваны, з неба Дух 
зноў сыйдзе чалавекам, 
зноў будзе жыць сярод падлюг 
ды іх марыянетак. 

Ён бажавоўкам праслыве, 
прыблудным патарочам, 
ніхто яго не праміне, 
не плюнуць каб у вочы. 

Плююць. Свае і ганакі, 
са смехам, без прынукі, 
і Духу гэныя пляўкі 
страшней за яд гадзюкі. 

Ды, зганьбаваны сотні раз, 
знявечаны натоўпам, 
Ён прыйдзе ў самы горшы час 
сваім адвечным тропам 

да тых, хто выплюнуў душу, 
хто ў паднябесных храмах 
блюзнерствам замяніў імшу, 
а Святароў на Хамаў.
http://www.vershy.ru/category/anatol-sys
==================================
Вітаю) Як усё-ткі правільна выкарыстоўваць словы чайнік-імбрык? Калі чайнік, то слова "чай" няма ж у беларускай мове. А імбрыкам некаторыя называюць посуд, дзе настойваецца заварка, а не там, дзе кіпіць вада. Патлумачце, калі ласка! Дзякуй.

***

Вітаем!

На пытанне пра чайнік/імбрык мы падрабязна (з дыяграмай) адказвалі тут:

https://vk.com/adkazy?w=wall-71024062_2385

Зазначым, што ў беларускай мове ёсць і слова «гарбата», і слова «чай». Пра гэта чытайце ў нашым старым адказе тут (пункт 4): https://vk.com/adkazy?w=wall-71024062_865

Пыталася [id408599070|Таша Мурзэнштольц].
==================================
Вітаю! Падкажыце, калі ласка, як будзе па-беларуску: жемчужина, жемчужины? Дзякуй!

***

Вітаем!

У сучаснай беларускай літаратурнай мове ўжываецца слова «жамчужына» (мн. л. жамчужыны):

http://slounik.org/search?dict=sbm&search=%D0%B6%D0%B0%D0%BC%D1%87%D1%83%D0%B6%D1%8B%D0%BD%D0%B0&x=0&y=0

http://www.skarnik.by/tsbm/22251

Само слова «жэмчуг» існуе ў нашай мове вельмі даўно. Яно было ў старабеларускай літаратурна-пісьмовай мове (гл. першую прымацаваную выяву з «Гістарычнага слоўніка беларускай мовы»), і яго можна знайсці нават у пісьмовых помніках, што былі створаны на нашых землях яшчэ да з'яўлення ВКЛ. Напрыклад, у надпісе на крыжы Ефрасінні Полацкай (гл. другую выяву з «Этымалагічнага слоўніка беларускай мовы»).

Усё сказанае вышэй не пакідае сумненняў у абгрунтаванасці ўжывання слоў з гэтым коранем у сучаснай беларускай мове.

Пыталася [id408599070|Таша Мурзэнштольц].
==================================
Вітаю! Як будзе па беларуску: осмотрено с товаром, досмотр (осмотр), перевес и сокрытие. Загадзя дзякуй.

***

Вітаем!

осмотрено — агледжана
досмотр (осмотр) — надгляд (агляд)
перевес — (дзеянне) пераважванне, (лішняя вага, напрыклад тавару) пераважка, лішак
сокрытие — хаванне (утойванне, скрыванне)

Пытаўся [id185653228|Ілля Банцэвіч].
==================================
Вітаю. Дапамажыце , чым хто можа.
==================================
Добры дзень! Дзе магчыма спампаваць слоўнік сінонімаў?

***

У сеціве выкладзены «Слоўнік лексічных формаў (сінонімы, амонімы, антонімы, паронімы, амографы, амафоны)». Першая яго частка — слоўнік сінонімаў. Прымацоўваем гэтае выданне ў выглядзе djvu-файла.

На сайце slounik.org ёсць электронная версія «Слоўніка сінонімаў і блізказначных слоў» Міхася Клышкі, якой можна карыстацца анлайн. Падаём спасылку на яе:

http://slounik.org/sinonimyk/

Пытаўся [id84428097|Mi-b Mi].
==================================
Грамадзкі рух "[club136925849|Дзея]" і [club73027848|Арт Сядзіба] запрашаюць на адкрыты ўрок беларускай лацінкі ў Менску. 
 
Падчас уроку ты даведаесься пра гісторыю ўзьнікненьня і трансфармацыі лацінскага альфабэту на Беларусі і навучысься правільна чытаць і пісаць беларускай лацінкай. 
 
✍ Рэгістрацыя на ўрок абавязковая: https://goo.gl/forms/NXNH8UB14Uq7Tzxo2 
 
Урок пройдзе 1 лістапада ў памяшканьні Арт Сядзібы (Менск, вул. Машэрава, 18). Пачатак а 18:30.
==================================
Вітаю, у нашыя дні выкарыстоўваецца слова "журнал" у выразах "класны журнал", "журнал ўліку " і г. д. Ці слушнае гэтае слова для беларускае мовы і ці магчымае ў гэтых выпадках слова "часопіс"?

***

Вітаем!

Гэтае слова выкарыстоўваецца ў згаданых вамі выразах зусім правільна (http://www.skarnik.by/tsbm/22514). А вось ужыванне на яго месцы назоўніка «часопіс», наадварот, было б памылковым. Часопісам называюць толькі адпаведныя перыядычныя (тыя, што выдаюцца праз пэўныя прамежкі часу) выданні (http://www.skarnik.by/tsbm/92689).

Слова «журнал» не варта пазбягаць. Яно ёсць не толькі ў сучасных слоўніках, але і ў лексікаграфічных працах 20-х гадоў (як у агульных, так і ў тэрміналагічных).

Пытаўся [id214807893|Руслан Карамышаў].
==================================
А зараз прапануем вам па-беларуску сапраўды ўнікальны матэрыял - пілотную серыю вядомай брытанскай тэлепраграмы пра навіны і апошнія падзеі ў свеце спажывецкіх тэхналогій ББС “Клік”! 
Выпуск пра “Е3 2017” – галоўную сусветную выставу года відэагульняў і кампутарных тэхналогій! Сёлета ў Лос-Анджэлесе вытворцы праграмнага і апаратнага забеспячэння цэлы тыдзень анансавалі свае навінкі сярод гульняў, кансоляў і гульнявой электронікі, праводзілі разнастайныя івэнты і прэзентацыі. Карацей, ад цікавостак было вельмі горача, а ўнутры стаяў сапраўдны гармідар)) 
Агучана студыяй [club137358267| Gavarun_by].
==================================
Апошнім часам у сеціве публікавалася шмат выяў з назвамі пальцаў рукі. Большасць іх адлюстроўвае аўтарскія погляды на тое, як трэба называць пальцы. Гэтыя погляды часцей за ўсё базуюцца на фактах дыялектнага маўлення.

Каб унесці яснасць і навочна паказаць, якія назвы пальцаў рукі з'яўляюцца агульнапрынятымі, літаратурнымі, мы стварылі адмысловую карцінку.

Слоўнікавыя пацвярджэнні:

вялікі — http://www.skarnik.by/rusbel/6020
указальны — http://www.skarnik.by/tsbm/86257
сярэдні — http://www.skarnik.by/rusbel/90395
безыменны — http://www.skarnik.by/tsbm/53807
мезенец — http://www.skarnik.by/tsbm/38164

Заўважым, што ме́зенец таксама мае складаную назву ме́зены палец (http://www.skarnik.by/tsbm/53807).
==================================
Францыск Скарына #Skaryna500
==================================
Часам у недзяржаўных СМІ можна пачуць такое слова, як "жаўнер". Тлумачальны слоўнік дае яму наступнае значэнне: "салдат польскай арміі". Тады пытанне: наколькі дарэчна ўжываць гэта слова ў дачыненні да любой арміі (акрамя польскай) замест слова салдат?

***

Вітаем!

Сапраўды, у сённяшняй моўнай практыцы часта сустракаецца гэтае слова ў названым вамі значэнні. Такое ўжыванне нельга лічыць зусім неабгрунтаваным. У народнай мове, у мастацкай літаратуры жаўнерамі могуць называцца ўвогуле салдаты, а не толькі салдаты польскай арміі.

Аднак у літаратурнай мове як найбольш агульнае абазначэнне замацавалася менавіта слова «салдат». Яно мае некалькі значэнняў, ужываецца ў розных устойлівых выразах (http://www.skarnik.by/tsbm/74308).

Паколькі абодва словы запазычаныя (жаўнер — з польскае, салдат — з рускае), відаць, не варта ўспрымаць нейкае з іх як «больш беларускае». Пагатоў назоўнік «салдат» таксама мае даволі працяглую гісторыю ў нашай мове. Ён існаваў ужо ў старабеларускай літаратурна-пісьмовай мове (гл. прымацаваную выяву з «Гістарычнага слоўніка беларускай мовы»).

Слова «салдат» атрымала такое пашырэнне і замацаванне ў літаратурнай мове, магчыма, не без уплыву моў краін Заходняй Еўропы (ням. Soldat, франц. soldat)

Падсумоўваючы, скажам, што ў гэтым пытанні не варта парушаць усталяваную норму. Як дадатковы аргумент тут можна прывесці тое, што Сцяпан Некрашэвіч і Мікола Байкоў у сваім «Расійска-беларускім слоўніку» пры перакладзе рускага «солдат» на першае месца паставілі менавіта «салдат».

Пытаўся [id56520001|Аляксандр Захожы].
==================================
Ужо праз тыдзень у кінатэатрах Беларусі ўпершыню адбудзецца сусветная кінапрэм'ера па-беларуску. Не прапусціце гэты гістарычны момант!
==================================
Вітаю, заўважыў, што ў школьных падручніках па біялёгіі часта ўжываецца слова "зьнешні", а не "вонкавы ", напрыклад "зьнешняя будова", "зьнешні выгляд". Ці правільна гэта?

***

У беларускай мове для абазначэння паняцця, пра якое вы гаворыце, ужываецца некалькі слоў: вонкавы, знадворны, знешні. Усе яны фіксуюцца слоўнікамі, і іх ужыванне не лічыцца памылкаю.

Што датычыцца прыметніка «знешні» (а таксама аднакаранёвых «знешне», «знешнасць»), то некаторыя мовазнаўцы сапраўды лічаць яго штучным словам, непажаданым для ўжывання.

Відаць, каб зрабіць сваю мову бліжэйшай да народнай, на самай справе пры магчымасці лепш аддаваць перавагу сінонімам вонкавы і знадворны (у іншых значэннях можна выкарыстоўваць таксама прыметнікі замежны, навакольны). Тым не менш паўторым, што называць ужыванне слоў «знешні», «знешне», «знешнасць» менавіта памылкай нельга.

Пытаўся [id214807893|Руслан Карамышаў].
==================================
Ці патрэбна браць у двукоссе Слоўнік мовы Янкі Купалы і т. п. ? 
Якое агульнае правіла?

***

Вітаем!

Агульныя правілы пастаноўкі двукосся можна знайсці ў «Правілах беларускай арфаграфіі і пунктуацыі»:

http://libelli.narod.ru/misc/rules.htm#_Toc204867504

З тэксту даведніка вынікае, што назвы слоўнікаў як навуковых прац павінны брацца ў двукоссе.

Заўважым, аднак, што ў бібліяграфічных спісах назвы навуковых работ у двукоссе не бяруцца.

Пыталася [id4675931|Кацярына Кот].
==================================
"Выразы на штодзень“ — новая рубрыка на Радыё Свабода
==================================
Вітаю, шаноўныя!
Дапамажыце, калі ласка, разабрацца з паронімамі "эмацыянальны", "эмацыйны", "эматыўны", "эмічны" і адпаведна назоўнікамі "эмацыянальнасць" ды "эмацыйнасць"... Яны ўзаемазамяняльныя?

 Ці будуць правільнымі спалучэнні "эмацыЫЙНыя парушэнні, эмацЫЙНая маторыка, рэакцыя, псіхаэмацЫЙНы стан, эпізод", і ў той жа час "эмацыЯНАЛЬнае акцэнтаванне" (у маўленні), "эмІЧНая адзінка" (кінема), "эмаТЫЎНая функцыя"... Не атрымліваецца вылучыць заканамернасці ў тэксце.

***

Вітаем!

У вашым тэксце гаворка ідзе, відаць, пра тры паняцці. Паспрабуем акрэсліць іх і размежаваць тэрміны, якія іх абазначаюць.

► Першае (псіхалогія) — 'які выражае эмоцыі; выкліканы эмоцыямі, напоўнены эмоцыямі'. Гэта паняцце ў літаратурнай мове абазначаецца словам «эмацыянальны» (http://www.skarnik.by/tsbm/95758, http://slounik.org/search?dict=sbm&search=%D1%8D%D0%BC%D0%B0%D1%86%D1%8B%D1%8F%D0%BD%D0%B0%D0%BB%D1%8C%D0%BD%D1%8B&x=0&y=0, http://slounik.org/search?dict=nb&search=%D1%8D%D0%BC%D0%B0%D1%86%D1%8B%D1%8F%D0%BD%D0%B0%D0%BB%D1%8C%D0%BD%D1%8B&x=0&y=0). Сёння часта ў гэтым значэнні ўжываюць прыметнік «эмацыйны». Зразумела, што ў адным тэксце павінна быць нешта адно: або «эмацыянальныя парушэнні» і «эмацыянальнае акцэнтаванне», або «эмацыйныя парушэнні» і «эмацыйнае акцэнтаванне». Паколькі, як вы самі бачыце, з паронімамі і так узнікае шмат праблем, варта, відаць, карыстацца агульнапрынятым варыянтам.

► Другое (лінгвістыка) — 'звязаны з адлюстраваннем эмоцый моўніка ў канкрэтным маўленчым выказванні'. Тут выкарыстоўваецца тэрмін «эматыўны»: эматыўная фунцыя, эматыўная канструкцыя, эматыўнае значэнне.

► Трэцяе (лінгвістыка) — 'які валодае семіялагічнай рэлевантнасцю, не адносіцца да фізічных уласцівасцяў моўнай матэрыі'. Гэтае паняцце абазначаецца словам «эмічны» (англ. emic — ад phonemic): эмічная адзінка (гэта, напрыклад, фанема, марфема або ваша кінема). Супрацьлеглае яму — «этычны». Тэрміны «эмічны» і «этычны» выкарыстоўваюцца сёння таксама ў такіх навуках, як сацыялогія і антрапалогія, дзе прымяняюцца для апісання альтэрнатыўных метадаў інтэрпрэтацыі даных.

Пыталася [id197337275|Светлана Понюшко].
==================================
📌 Адразу спасылка: https://vk.com/movamuz 
✌🖖🏻 Вітаем! Мы вас запрашаем у нашу суполку, дзе Вы пачуеце сапраўды беларускія гіты! 
Мы ствараем музычную прастору беларускамоўнай музыкі. Адзіная наша мэта - развіццё і распаўсюджванне беларускай культуры. Слухаем і атрымліваем асалоду ад. 
У нас вы знойдзеце: 
📅 першыя музычныя навіны; 
🎤 хіты беларускай эстрады; 
💯 аматарскую музыку ўсіх жанраў; 
😃 ну і натуральна добры настрой. 
https://www.youtube.com/watch?v=T2HiZCXBG8E&t=2s
==================================
15 кастрычніка 1817 памёр Тадэвуш Касьцюшка, герой нацыянальна-вызваленчага руху ў Рэчы Паспалітай і ЗША. #Гісторыя
==================================
Дапамажыце, калі ласка, праскланяць слова "цукерка" ў адз. ліку давальнага склону.

***

Вітаем!

У давальным склоне адзіночнага ліку назоўнік «цукерка» мае форму «цукерцы».

https://be.worldwidedictionary.org/цукерка

Пытаўся [id182247218|Яўген Перэрэжка].
==================================
#пошта

А ў нас зноў не зусім моўныя пытанні ад [id4675931|Кацярыны Кот], якія мы адрасуем нашым падпісчыкам. 😊

Вітаю! Дзякую за файную падборку выданняў Скарыны і пра яго. Але існуе яшчэ такое цікавае выданне 
Скарына, Ф. Творы: прадмовы, сказанні, пасляслоўі, акафісты, пасхалія / Ф. Скарына; АН БССР, Ін-т літ. імя Я. Купалы. – Мінск: Навука і тэхніка, 1990. 
Мо хто мае лічбавую версію - дык падзяліцеся😊
Шчыра дзякую

***

Цытата з кнігі Паўла Севярынца "Люблю Беларусь": 
Як у агромністым тыглі, у сярэднявечнай Беларусі пераплаўляліся пераклады й друкі праваслаўнага й каталіцкага канонаў, пратэстанцкае й юдэйскае традыцыі — каб даць сьвету вялікія асобнікі Бібліі. Скарынаўскую «Біблію Руску» чацьвёртую ў сьвеце (пасьля нямецкай, італійскай і чэскай) друкаваную на жывой мове народу, з бліскучымі прадмовамі й унікальнымі гравюрамі. 
 
Хто можа пацвердзіць спасылкамі на навуковыя крыніцы факт, што беларуская Біблія - чацвёртая ў свеце?
==================================
#пошта

Наша падпісчыца [id4675931|Кацярына Кот] зноў просіць дапамогі ў пошуках. :>

«Усім добрага дня! Можа, у каго ёсць такая кніжка: 
Чарота, І. А. Насустрач духу: анталогія беларускай хрысціянскай паэзіі. Зборнік паэтычных твораў хрысціянскай тэматыкі ад старажытнасці да сучаснасці /І. А. Чарота. - Мінск : Ураджай, 2001 г. – 238 с.

Удагонку запытваю пра яшчэ адзін зборнічак: 
«Хpaм i вepш», Уклaдальнік - Мікола Гaйдyк; Бeлacтoк, 1993 
У сеціве ні аднаго са зборнікаў, на жаль, не знайшлося. 
Папярэдне дзякую ўсім за дапамогу».
==================================
Вітаю!
У запісах Сержпутоўскага (Слуцкі павет) пра балота выкарыстаны 2 не зусім зразумелыя словы: пеля (але так называлі палонку) і тхлань.
Дзе іх фіксуюць і з якім значэннем?
Дзякуй )

***

Вітаем!

Абодва словы фіксуюцца ў даведніку «Беларускія геаграфічныя назвы. Тапаграфія. Гідралогія» (гл. выявы 1–3). Пеля падаецца ў некалькіх значэннях (гэтае слова ў народнай мове сапраўды можа абазначаць палонку). Тхлань (са спасылкай менавіта на Сержпутоўскага) тлумачыцца як 'бездань, нетры', 'балота'.

Інфармацыя пра слова «пеля» ёсць і ў Этымалагічным слоўніку беларускай мовы (гл. чацвёртую выяву), а таксама ў Лексічным атласе беларускіх народных гаворак (том 2, карты №№ 68 і 69)

Пытаўся [id180137156|Алексей Бруй].
==================================
#пошта

Ад нашай падпісчыцы [id4675931|Кацярыны Кот] мы атрымалі наступнае паведамленне:

«Ці ёсць у каго слоўнік Ю. А. Гурскай “Словарь имён собственных в поэзии М. Богдановича” (Мінск, 1997)? У сеціве, на жаль, не магу знайсці😒»

***

Наколькі нам вядома, названы слоўнік — частка дысертацыі Ю. А. Гурскай «Культурогенные возможности лингвистического знака: ключевые имена в русском и белорусском языках». Паколькі дысертацыі параўнальна рэдка цалкам выстаўляюцца ў адкрыты доступ, хутчэй за ўсё, патрэбнага слоўніка ў сеціве няма. Таму тут, відаць, варта звяртацца ў бібліятэкі.

Спадзяёмся таксама, што нехта з падпісчыкаў зможа дапамагчы.
==================================
Немагчыма было пашкодзіць нямецкіх танкаў ці нямецкія танкі? Залежны ад дзеяслова назоўнік у адмоўным сказе павінен ставіцца ў родным склоне (?), але ці з'яўляецца вышэйпамянёны сказ адмоўным? Увогуле цікавая тэма, але аніякай інфармацыі я, на жаль, не знайшоў. Добры вечар!

***

Вітаем!

Звычайна гаворка пра выбар паміж родным або вінавальным склонам ідзе тады, калі ў сказе ёсць дзеяслоў з адмоўем «не». Паколькі ў вашым прыкладзе адмоўе «не» не адносіцца да дзеяслова, а знаходзіцца ў складзе прыслоўя «немагчыма», то ў гэтым выпадку праблемы няма і трэба ўжываць вінавальны склон: «Немагчыма было пашкодзіць нямецкія танкі».

Сёння часта можна сустрэць сцверджанне, што дапаўненне пры пераходных дзеясловах з адмоўем «не» заўсёды павінна ўжывацца ў родным склоне. Аднак гэта не зусім адпавядае сапраўднасці. Хоць цяпер асноўнай застаецца форма роднага склону (не атрымаў задавальнення), у многіх выпадках дапускаецца і ўжыванне вінавальнага (не замыкаў хату). Больш падрабязна чытайце пра гэта ў прымацаванай кнізе мовазнаўца Івана Лепешава «Сучасная беларуская літаратурная мова: спрэчныя пытанні» (стар. 185–187). 

Пытаўся [id311471804|Nikita Lohan].
==================================
Прывітанне. 
Растлумачце, калі ласка, ці могуць постфіксы -ца, -сьці і -небудзь графічна абазначацца як прыстаўка? Справа ў тым, што пры самаадукацыі па беларускай мове для зручнасці я параўноўваю яе з рускай. У школе на рускай мове настаўніца казала, што трэба як суфікс абазначаць, а ў беларускіх падручніках (прычым як па рускай, так і па беларускай мове) гэтыя постфіксы вылучаюцца як прыстаўка ў іншы бок. Мая маці, якая таксама працуе настаўніцай рускай мовы, сцвярджае, што вылучэнне постфіксаў як прыстаўкі - гэта супярэчыць агульнанавуковым даследаванням. 
Так як я жыву ў Расіі, напрамую не маю магчымасці кансультавацца з настаўнікамі беларускай мовы (хаця хачу яе ведаць), таму атрымліваю кансультацыі анлайн. Так вось, пры анлайн-кансультацыі мне казалі, што можа быць розніца ў праграмах. Але мая мама мае вялікі вопыт у працы, таму я нават заблыталася, якая версія ўсё жа правільная. Павінен жа быць адзіны варыянт... Вось скрыншоты для прыкладаў:
Дапамажыце, калі ласка, разабрацца ў гэтым пытанні пра абазначэнне марфем. 
Дзякую.

***

Вітаем!

Абазначэнне постфікса — умоўная рэч.

У навуковых і ўвогуле няшкольных выданнях — і ў беларускіх, і ў расійскіх — постфіксы могуць абазначацца як «прыстаўка наадварот». У дачыненні да рускай мовы пра гэта гаворыцца, напрыклад, у вучэбным дапаможніку Валерыя Мусатава «Русский язык: морфемика, морфонология, словообразование» (стар. 54).

Такім чынам, увогуле постфіксы можна вылучаць графічна знакам, адрозным ад знака суфікса. Гэта не будзе супярэчыць агульнанавуковым прынцыпам.

Аднак іншым аспектам дадзенага пытання з'яўляецца тое, што ў беларускай і рускай школьнай практыцы існуе адрозненне ў абазначэнні постфіксаў. У рускіх падручніках для гэтай мэты сапраўды ўжываецца знак суфікса, што відаць з вашай трэцяй выявы. Да таго ж з яе відаць, што ў расійскіх падручніках і самі постфіксы могуць называцца суфіксамі. У беларускай жа школьнай практыцы постфіксы называюцца толькі постфіксамі і вылучаюцца з дапамогай знака, супрацьлеглага знаку прыстаўкі. Прычым такі падыход, як вы слушна заўважылі, у Беларусі датычыцца падручнікаў як па беларускай (ваша першая выява), так і па рускай мове (гл. чацвёртую выяву з кнігі «Русский язык: учебник для 7-го класса учреждений общего среднего образования с белорусским и русским языками обучения»), зацверджаных Міністэрствам адукацыі нашай краіны.

Падсумуем.

► У няшкольных выданнях у Беларусі і Расіі постфіксы могуць вылучацца з дапамогай знака, адрознага ад знака суфікса.

► У Беларусі ў школьных падручніках і па беларускай, і па рускай мовах постфіксы вылучаюцца з дапамогай знака, супрацьлеглага знаку прыстаўкі.

► У Расіі ў школьных падручніках па рускай мове постфіксы вылучаюцца з дапамогай таго самага знака, што і суфіксы.

Пыталася [id175075586|Марина Коновалова].
==================================
Добры дзень. Часта чую выраз "на тых мяст". Калі ласка, растлумачце, што азначае гэты выраз. Дзякуй.

***

Вітаем!

Розныя даследчыкі па-рознаму падыходзяць да гэтай адзінкі. Адны лічаць, што на тых мяст — фразеалагізм. Гэты падыход рэалізаваны, напрыклад, у Слоўніку дыялектнай фразеалогіі Гродзеншчыны Мікалая Даніловіча (гл. першую прымацаваную выяву). Тут выраз зафіксаваны ў трох значэннях: 

1) адразу, своечасова; 
2) не марудзячы;
3) зараз жа, неадкладна.

Іншыя ж разглядаюць наты́хмяст як адно слова (прыслоўе). Так падае яго Апанас Цыхун у сваім слоўніку «Скарбы народнай мовы», але толькі ў адным значэнні 'неадкладна, тэрмінова' (гл. другую выяву).

Цікава, што ў Слоўніку беларускай мовы Івана Насовіча ёсць крыху змененая форма — «на тых мест» (на тыхъ мѣстъ). Менавіта на Насовіча спасылаюцца аўтары Этымалагічнага слоўніка беларускай мовы, якія фіксуюць натыхмест з літарай е і, зноў жа, у адно слова (гл. трэцюю выяву). 

Пыталася [id388751806|Катя Пинчук].
==================================
[club153136516|СВАЕ.БЕЛ] - першы ў Беларусі сайт-каталог беларускамоўных бізнэсаў, паслуг, месцаў з беларускамоўным абслугоўваннем. 
 
Далучайцеся да нашай суполкі у ВК [club153136516|СВАЕ.БЕЛ: беларускамоўныя бізнэсы, паслугі,месцы] , заходзьце на сайт http://svaje.by - пакідайце водгукі, рэгіструйце свае бізнэсы, карыстайцеся паслугамі СВАІХ, беларускамоўных!

http://svaje.by - СВАЕ для СВАІХ! 
 
РЭПОСТ, калі ласка! 
Зробім разам, каб усе СВАЕ былі са СВАІМІ!
==================================
Прапануем паглядзець па-беларуску кранальны мультфільм Марка Осбарна “Маленькі прынц”! Для мультфільма падрыхтавана скарэктаваная, перазведзеная версія беларускамоўнай агучкі ад студыі [club137358267|Gavarun_by]. 
Гісторыя дзяўчынкі, жыццё якой педантычная маці падпарадкавала строгаму плану, але ўсё рушыцца са з’яўленнем дзіўнага суседа з яго неверагоднымі гісторыямі аб Маленькім прынцы, зорках і падарожжах! 
 
Спампаваць або паглядзець мультфільм анлайн можна па спасылках на старонцы [club137358267|Gavarun_by].
==================================
Дзень добры! Падкажыце, калі ласка, як скланяецца дзеяслоў закасаць рукава. Асабліва цікавяць формы адз. ліку. Дзякую!!

***

Вітаем!

У закончаным трыванні ў адзіночным ліку дзеяслоў «закасаць» мае формы закаса́ю, закаса́еш, закаса́е; у незакончаным трыванні — зака́сваю, зака́сваеш, зака́свае.

Поўныя парадыгмы спражэння гэтага дзеяслова можна знайсці ў Граматычным слоўніку дзеяслова тут:

► закасаць — https://vk.com/away.php?utf=1&to=http%3A%2F%2Fslounik.org%2Fsearch%3Fdict%3Ddzsl%26search%3D%25D0%25B7%25D0%25B0%25D0%25BA%25D0%25B0%25D1%2581%25D0%25B0%25D1%2586%25D1%258C%26x%3D25%26y%3D8
► закасваць — https://vk.com/away.php?to=http%3A%2F%2Fslounik.org%2Fsearch%3Fdict%3Ddzsl%26search%3D%25D0%25B7%25D0%25B0%25D0%25BA%25D0%25B0%25D1%2581%25D0%25B2%25D0%25B0%25D1%2586%25D1%258C%26x%3D25%26y%3D8&cc_key=

Пыталася [id4200857|Тацяна Цагельнік].
==================================
Асаблівасцю беларускай мовы ў параўнанні з рускай з'яўляецца ўжыванне гука э пасля мяккага зычнага (на пісьме е) у шэрагу выпадкаў, дзе ва ўсходніх суседзяў быў бы гук о (ё). Калі гэты момант не ўлічваецца, у маўленне прабіваюцца няправільныя формы. 

Памылкі такога роду: грабёж і грабёжны, касцёльны, крадзёж, крапёж і крапёжны, падзёж (гібель жывёлы), плацёж і плацёжны. Правільна было б, безумоўна, грабеж і грабежны, касцельны, крадзеж, крапеж і крапежны, падзеж, плацеж і плацежны.
==================================
#раптоўныфакт

Кансерваванае тушанае мяса ў беларускай мове называецца «тушонка», а не «тушанка». 🙃

http://www.skarnik.by/tsbm/84467
==================================
Даволі часта сёння ўжываюць слова «сталы» ў значэнні 'пажылы', 'стары'. Хацелася б заўважыць, што гэтае значэнне неўласцівае прыметніку «сталы». У нашай літаратурнай мове ён, калі адносіцца да ўзросту, значыць 'дарослы', 'сярэдняга веку'. Гэта можна пацвердзіць, напрыклад, наступнай ілюстрацыяй:

► Іншае, хоць і неаднамаснае, рэагаванне бачылася на тварах вяскоўцаў. І старых, і сталых, і маладых, і малых (Фёдар Янкоўскі. «Талака, або Радасць мая з маленства»).

Пажылых жа людзей можна так и называць — пажылыя. Таксама ў беларускай мове ёсць слова «паджылы» (http://www.skarnik.by/tsbm/51122). Можна ўжываць і выразы «чалавек у гадах» «людзі састарэлага ўзросту (веку)». У некаторых выпадках прыметнік «састарэлы» пераходзіць у разрад назоўнікаў і ўжываецца без слоў «людзі», «чалавек»: дом для састарэлых.
==================================
Вітаю!
У артыкуле «20 слоў, якія павінен ведаць кожны беларус» на tut.by (https://news.tut.by/society/387808.html) Уладзімір Арлоў прыводзіць 20 сваіх слоў, сярод якіх ёсць слова «пальбона». Я не ведаю, што яно пазначае. Дапамажыце калі ласка з тлумачэннем гэтага слова.
Загадзя дзякуй :)

***

Вітаем!

Магчыма, маецца на ўвазе дыялектны варыянт слова «фальбона» ('палоска матэрыялу, прышытая зборкамі да спадніцы, фартуха і падобнага'). У народных гаворках гук ф часта пераходзіць у п (Філіп → Піліп) або замяняецца спалучэннем гукаў хв (напрыклад, тая ж фальбона ў дыялектах часта мае форму хвальбона (гл. прымацаваную выяву са Слоўніка беларускіх гаворак паўночна-заходняй Беларусі і яе пагранічча)). 

Тым не менш у літаратурнай мове такой формы (пальбона) няма. Таму, на нашу думку, калі ўлічваць яе надзвычайную рэдкасць, даволі дзіўным выглядае рашэнне дадаць яе ў спіс 20 слоў, якія павінен ведаць кожны беларус.

Пытаўся [id430245119|Marbert Haryrun].
==================================
Прывiтанне!
Як на мову перакладаецца “послевкусие”?
Дзякуй 😌

***

Вітаем!

Англійска-, нямецка- і польска-беларускі слоўнікі перакладаюць адпаведна aftertaste, Naschgeschmack і posmak як прысмак. У пэўных сітуацыях сапраўды трэба ўжываць гэтае слова. Напрыклад, ein bitterer Nachgeschmack можна перакласці з нямецкае як «горкі прысмак». 

Аднак у тых выпадках, калі пад названымі словамі, а таксама пад рускім послевкусием маецца на ўвазе не проста дадатковы, пабочны смак, а менавіта смакавае адчуванне, якое застаецца ў роце пасля таго, як нехта з'еў або выпіў штосьці, назоўнік «прысмак» успрымаецца як недакладны пераклад.

Для развязання гэтай праблемы ў інтэрнэце прапануюць ужываць розныя словы. Найбольш удалыя з іх, на нашу думку, наступныя: паслясмак, пасмакоўе, паслясмачча.

Пыталася [id282132926|Ружа Міхайлоўская].
==================================
Добры дзень! 
Як будзе слушна сказаць "Гэта сведчыць аб праблемах з..." ці "Гэта сведчыць пра праблемы з..."?
Дзякуй!

***

Вітаем!

Паводле даведніка «Кіраванне ў беларускай і рускай мовах», абодва варыянты правільныя (гл. прымацаваныя выявы). 

Аднак менавіта ў вашым выпадку дзеля мілагучнасці (каб пазбегнуць паўтору «пра пра-») мы б раілі ўжыць прыназоўнік «аб».

Пытаўся [id4680480|Виктор Мишин].
==================================
Прапануем вам паглядзець па-беларуску культавы фільм Крыстафера Нолана “Інтэрстэлар”! Да фільма падрыхтавана скарэктаваная, перазведзеная версія беларускамоўнай агучкі ад студыі [club137358267|Gavarun_by]. 
Пагроза вымірання чалавецтву, касмічныя падарожжы, каханне, здрада, мужнасць і неймаверныя выпрабаванні – усё гэта замяшана на шыкоўным відэашэрагу і шчодра запраўлена ашаламляльным саўндтрэкам! 
 
Спампаваць або паглядзець фільм анлайн можна па спасылках на старонцы [club137358267|Gavarun_by].
==================================
Даражэнькія! Дапамажыце, калі ласка, вырашыць моўнае пытанне - любоў або каханне : https://vk.com/wall-45627030_2597

***

Вітаем!

Аўтар перакладу не парушыў нормаў беларускай мовы.

Рэч у тым, што слова «любоў» мае шырокае значэнне. Сапраўды, любіць можна маці, радзіму. Але і дзяўчыну, безумоўна, таксама. Вось другое значэнне слова «любоў» з тлумачальнага слоўніка:

 2. Пачуццё гарачай сардэчнай прыхільнасці да асобы другога полу; каханне. Вось так прыходзіць першая любоў, Нібы паводка, бурна, нечакана. Свірка. Не знайсці мне спакою ні цёмнаю ноччу, ні днём, Бо любоў мяне мучыць і паліць пякельным агнём. Багдановіч. / Пра чалавека, які выклікае гэта пачуццё. Вось і любоў твая ідзе.

http://www.skarnik.by/tsbm/36452

Гэта пацвярджаецца і руска-беларускім слоўнікам:

любить

...

2) (быть влюблённым) кахаць, любіць 
 любить женщину — кахаць (любіць) жанчыну

http://www.skarnik.by/rusbel/37705

Таму калі мы хочам падкрэсліць, што пачуццё зусім не часовае, што яно не завязана менавіта на міжполавых стасунках, што нехта стаў для нас як родны, то можна без усялякае боязі казаць «любоў» і ў адносінах да свайго выбранніка/выбранніцы.

Пытаўся [id35446158|Андрусь Войніч].
==================================
Вітаю !
Ні ў водным слоўніку, што маю, не знайшоў гэтага слова “СЭС“. Дзе і хто яго зафіксаваў? І зь якім значэньнем? 
.... 
“У цебе пытаюць, па чом прадаеш казу?” - “Каза дак каза, нехай сабе й каза, толькі давайце харошые грошы.” – “У нас грошы новенькіе, харошые, толькі гавары сэс”. Старгаваліса мужыкі да й купілі тую карову… 
(“Казкі і апавяданні беларусаў Слуцкага павета”. Запіс з в. Чудзін (цяпер Ганцавіцкі р-н))

***

Вітаем!

Відаць, Аляксандр Сержпутоўскі адзін з нямногіх, а можа, нават і адзіны, хто зафіксаваў гэтае слова. Аўтары Этымалагічнага слоўніка беларускай мовы лічаць, што гэта перайначаны вядомы нам усім назоўнік «сэнс» (гл. першую прымацаваную выяву). Сержпутоўскім жа запісана і ўжыванне слова «сэнс» у выразе «казаць сэнс» (гл. другую выяву).

Выраз «казаць (гаварыць) сэнс» можна растлумачыць як 'гаварыць па справе'. Гэта значыць у прыведзеным урыўку прадаўца просяць сказаць, колькі канкрэтна ён хоча за свой тавар.

Пытаўся [id180137156|Алексей Бруй].
==================================
Вітаю! Адкажыце, калі ласка, якой часцінай мовы будзе падкрэсленае слова? І ці можна замяняць прыслоўе "некалькі" словам "некалькія"?

***

Вітаем!

Такое ўжыванне, як на вашай выяве, правільнае.

Слова «некалькі» можа іграць ролю розных часцін мовы ў залежнасці ад таго, з чым яно спалучаецца. Калі з назоўнікам — то некалькі з'яўляецца няпэўнаколькасным лічэбнікам. Калі назоўнік стаіць ва ўскосным склоне, то такі няпэўнаколькасны лічэбнік прымае форму прыметніка (як у вашым выпадку). Калі некалькі і падобныя словы (напрыклад, многа, столькі) уступаюць у сінтаксічную сувязь з дзеясловам, то яны з'яўляюцца прыслоўямі (гл. прымацаваныя выявы з «Беларускай граматыкі»).

Пыталася [id172073175|Віка Цярлецкая].
==================================
У беларускай літаратурнай мове ёсць два сінанімічныя словы: выбраць і абраць. Яны вельмі блізкія сэнсам, але ўсё ж не заўсёды ўзаемазамяняльныя. Напрыклад, сказы «Не магу абраць, што з'есці на сняданне» або «Дапамажыце абраць новы тэлефон» гучаць не зусім натуральна, тут лепш было б ужыць «не магу выбраць», «дапамажыце выбраць». А вось у сказах «У Германіі абралі новага канцлера», «Кожны абірае свой шлях у жыцці сам» дзеясловы «абіраць», «абраць» выкарыстаны дарэчы.
==================================
Прывiтанне! Падкажыце, калi ласка, якi нацiск у слове "вiдарыс"?

***

Вітаем!

Ва ўсіх сваіх формах гэтае слова мае націск на гуку ы: відары́с, вiдары́са і г. д.

http://slounik.org/search?dict=nazounik&search=%D0%B2%D1%96%D0%B4%D0%B0%D1%80%D1%8B%D1%81&x=0&y=0

Пытаўся [id56520001|Аляксандр Захожы].
==================================
Вітаю!
Як правільна перакласці на беларускую мову назву знака задыяку "водолей"?

***

Вітаем!

Сёння выкарыстоўваюцца два варыянты: Вадалей і Вадаліў. Першы падаюць некаторыя сучасныя слоўнікі. Аднак мы раім ужываць варыянт Вадаліў. Менавіта ён зафіксаваны ў Беларускай энцыклапедыі (гл. прымацаваную выяву), а ўведзены быў яшчэ ў дарэформенную пару (прысутнічае ў даведніках 20-х гадоў http://www.slounik.org/search?dict=bn&search=%D0%B2%D0%B0%D0%B4%D0%B0%D0%BB%D1%96%D1%9E&x=0&y=0)

Пытаўся [id8383378|Winter Forest].
==================================
Вітаю!
Як правільна перакласці на беларускую мову назву знака задыяку "водолей"?

***

Вітаем!

Сёння выкарыстоўваюцца два варыянты: вадалей і вадаліў. Першы падаюць некаторыя сучасныя слоўнікі. Аднак мы раім ужываць варыянт вадаліў. Менавіта ён зафіксаваны ў Беларускай энцыклапедыі (гл. прымацаваную выяву), а ўведзены быў яшчэ ў дарэформенную пару (прысутнічае ў даведніках 20-х гадоў http://www.slounik.org/search?dict=bn&search=%D0%B2%D0%B0%D0%B4%D0%B0%D0%BB%D1%96%D1%9E&x=0&y=0)

Пытаўся [id8383378|Winter Forest].
==================================
Вітаю!
Слова "опыт" на беларускай гэта "вопыт", "дослед", "досвед". У чым розніца? Дзякуй!

***

Вітаем!

Дослед значэннем блізкі да такіх слоў, як «эксперымент», «даследаванне». Навукоўцы ў лабараторыях праводзяць або ставяць доследы.

Досвед і вопыт абазначаюць тыя навыкі і веды, што мае (або не мае) чалавек. Можна сказаць, што ў кагосьці шмат досведу (вопыту) у нейкай справе. Або што студэнту, наадварот, не стае досведу (вопыту) у ягонай прафесіі.

Словы «досвед» і «вопыт» на цяперашні момант абодва нарматыўныя, і моўнікі маюць права карыстацца і тым і другім. Аднак назоўнік «вопыт», які даўно існуе ў беларускай мове, гістарычна значэння 'сукупнасць ведаў' не меў. Гэтае значэнне ў яго запазычана з рускай мовы. Па-беларуску «вопыт» абазначаў апытанне (опытывати → опытъ), дазнанне або допыт. Таму мы раілі б карыстацца менавіта словам «досвед», калі гаворка ідзе пра набор ведаў чалавека і тое, з чым ён сутыкаўся ў жыцці.

Пыталася [id62918622|Маша Кліменцьева].
==================================
Добры вечар. Хацеў запытацца вось аб чым. Вельмі часта чуў, што імя "Александр" на беларускай мове будзе гучаць як "Алесь". У якой ступені гэта ёсць так? Дзякую.

***

Вітаем!

У беларускай мове ёсць абедзве формы: і Аляксандр, і Алесь.

Як відаць з артыкула ў «Слоўніку асабовых уласных імён», форма Аляксандр (у тагачасным напісанні Александр, Александер, Олександр і інш.) вядомая нашай мове з XIV стагоддзя. 

Заўважым, аднак, што імю Алесь у названым слоўніку не адведзены асобны артыкул. Гэта значыць, што аўтарка разглядае форму Алесь толькі як вытворную ад Аляксандр. Паводле слоўніка, няма самастойнага імя Алесь. Такое меркаванне спрэчнае, не ўсе навукоўцы падзяляюць яго. 

Адным чынам, і форма Аляксандр, і форма Алесь, як мы ўжо адзначылі, ёсць у беларускай мове, і іх можна выкарыстоўваць. Другая, магчыма, больш практычная, бо Алесем зручна называць, напрыклад, дома блізкага сваяка, але і да калегі на рабоце дапушчальна звяртацца ўжываючы гэтую форму. 

Пытаўся [id423530340|Алесь Ляховіч].
==================================
Здравствуйте. Кто-нибудь знает, как на русский язык переводится слово "кляпец". Вроде бы это название рыбы.

***

Вітаем!

Кляпцом у дыялектах можа называцца рыба сінец (па-руску синец), а таксама белавочка (белоглазка). 

http://www.slounik.org/160323.html. 

Пытаўся [id123874876|Сергей Шевцов].
==================================
Вітаю! 
Вялікі дзякуй суполцы за тое, што адказвалі на мае папярэднія пытанні.

З дзяцінства мне заўсёды гаварылі, што ў роднай мове існуе шмат значэнняў слову «болото», але ніхто не мог прывесці прыклады. І вось я вырашыў сабраць гэты слоўнічак сам. Словы я знайшоў у прасторах бязмежнага сеціва. Вось якія я знайшоў:
Балота — болото;
Дрыгва — трясина;
Устругавіна — сухое место на болоте;
Багна — огромная топь, заболоченное место;
Топель — топкое болото (як я зразумеў, з якога немагчыма выбрацца);
Віць — болото вдоль реки (ад гэтага пайшла назва ракі Віцьба);
Гала — глубокое, почти без растительности окно в болоте, которое не замерзает зимой;
Балаціна — небольшое болото;
Імшара — моховое болото;
Узбалотак — край болота;
Алёс — низкий заливной луг;
Слата — болото покрытое снегом.

Але для наступных слоў я не знайшоў перакладу ці тлумачэння: агіба, валога, жымерва, артэпа, багніва, бездань, зыб, мох, мраіва, нетра, павіцце, твань. 

Дапамажыце, калі ласка, з тлумачэннем ці перакладам гэтых слоў. 
Загадзя дзякуй!

***

Вітаем!

У нашай частцы слоўнічка мы выкарысталі наступныя скарачэнні назваў крыніц.

► БГН — І. Я. Яшкін. Беларускія геаграфічныя назвы. Тапаграфія. Гідралогія. Мінск, 1971.
► Ссл — Др. Я. Станкевіч. Беларуска-расійскі (Вялікалітоўска-расійскі) слоўнік. 

Калі вы бачыце адно з дадзеных скарачэнняў, то гэта значыць, што ў канцы ёсць выява з адпаведнай крыніцы.

Слоўнічак

агіба — багністае месца на балоце, дзе можна праваліцца (БГН)
артэпа — грузкае месца (БГН)
багніва — балотнае месца (http://slounik.org/search?dict=&search=%D0%B1%D0%B0%D0%B3%D0%BD%D1%96%D0%B2%D0%B0&x=0&y=0)
бездань — глыбокае багністае месца (БГН)
валога — сырое топкае месца (Ссл)
жымерва — багна, багністае месца (гл. прымацаваную выяву з «Тураўскага слоўніка»)
зыб — дрыгвяністая паверхня балота (БГН); топкае балота (Лексічны атлас беларускіх народных гаворак, том 2 стар. 130) 
мох — балота; махавое балота; зарослае балота; нізкая балоцістая мясцовасць, парослая мохам і альхой (БГН)
мраіва (мроіва, мрай) — лясная багна (Ссл)
нетра — глыбокае месца на балоце; вялікае непраходнае балота, дрыгва (БГН)
павіцце — месца на віці (цяпер ужываецца пераважна ў якасці назвы населенага пункта ў Брэсцкай вобласці) https://www.sb.by/articles/byazdonnae-mestsa.html
твань — дрыгва, багністае месца (http://www.skarnik.by/tsbm/83154).

Паколькі значная частка слоў растлумачана ў даведніку «Беларускія геаграфічныя назвы», а таксама ў ім можна знайсці і іншую лексіку, датычную тэмы балота, мы далучаем гэтае выданне да адказу асобным файлам.

Некалькі каментарыяў да вашай часткі слоўнічка.

«Алёс» у дыялектах можа значыць проста балота (http://www.slounik.org/search?dict=krapivabr&search=%D0%B0%D0%BB%D1%91%D1%81&x=0&y=0).

Багна — проста «топь».

«Віць» у першую чаргу абазначае вільготнае месца, балота з вокнамі (з вельмі глыбокімі, бяздоннымі месцамі).

Увогуле ж, большасць слоў, якія вас цікавяць, — дыялектныя. Іх альбо няма ў літаратурнай мове (агіба, артэпа, віць, жымерва, павіцце, топель, узбалотак, устругавіна), альбо яны маюць у ёй іншае значэнне (бездань, гала, зыб, мох, мроіва, слата), альбо ёсць і сэнсавыя адрозненні і граматычныя асаблівасці (нетра — нетры). Усё гэта варта ўлічваць, карыстаючыся разгледжанай лексікай.

Пытаўся [id430245119|Marbert Haryrun].
==================================
Вітаю. Скажыце калі ласка як на беларускай мове будзе "копчённая". Дзякуй

***

Вітаем!

На беларускую мову «копчённая» трэба перакладаць як «вэнджаная».

http://www.skarnik.by/rusbel/33582

Пыталася [id388751806|Катя Пинчук].
==================================
Прывітанне!
Скажыце, калі ласка, ці слушна "врач" перакладаць як "урач"? Ці не калька гэта з рускай мовы і ці не лепш ужываць "доктар"? Дзякуй! :)

***

Вітаем!

Тэму слова «ўрач» мы ўжо закраналі ў гэтым адказе:

https://vk.com/adkazy?w=wall-71024062_981

Паўторым, што, хутчэй за ўсё, гэтае слова сапраўды ўжываецца пад уплывам рускай мовы. Беларускай народнай мове больш уласцівыя іншыя назоўнікі, напрыклад «доктар», «лекар». Заўважым, аднак, што ў такім разе «ўрач» не калька, а запазычанне, бо калькі — словы, перакладзеныя па частках (sky-scraper — хмара-чос).

Тым не менш нельга сказаць, што выкарыстанне назоўніка «ўрач» — памылка. Ён шырока ўжываецца ў літаратуры, ёсць у слоўніках, г. зн. на цяперашні момант лічыцца агульнапрынятым.

Пыталася [id62918622|Маша Кліменцьева].
==================================
Вiтаю! Цi ё пераклад слова "селёдка" акрамя як селядзец?

***

Вітаем!

У літаратурнай мове асноўным варыянтам з'яўляецца менавіта слова «селядзец». Як размоўны варыянт выкарыстоўваецца «сяледчык» (http://www.slounik.org/search?dict=&search=%D1%81%D1%8F%D0%BB%D0%B5%D0%B4%D1%87%D1%8B%D0%BA&x=0&y=0).

Вядома, у нашай мове ёсць і іншыя назвы гэтай рыбы, напрыклад «асяледзец», «слез». Аднак усе яны дыялектныя. Іншыя народныя назвы глядзіце на карце з «Лексічнага атласа беларускіх народных гаворак» (1993—1998) тут:

http://philology.by/uploads/labng/4-398.pdf

Пытаўся [id280947637|Pan Źmicier].
==================================
Вітаю! Як правільна: у ЖодзінА ці у ЖодзінЕ, у ГроднА ці у ГроднЕ; і якімі правіламі гэта рэгулюецца?

***

Вітаем!

Правільнымі варыянтамі ў месным склоне безумоўна з'яўляюцца (дзе?) «у ЖодзінЕ» і «ў ГроднЕ». У вінавальным склоне (куды?) правільна было б «у Жодзіна», «у Гродна». 

Такія назвы гарадоў (і ўвогуле населеных пунктаў) з гледзішча граматыкі — назоўнікі пэўнага роду. Таму і скланяцца яны павінны як агульныя назоўнікі з адпаведнай асновай. Як «у сенЕ», так і «ў МаладзечнЕ».

Парадыгмы скланення разгледжаных назваў (чаго? — Жодзіна, чым? — Жодзінам, у чым? — у Жодзіне) зафіксаваныя ў нарматыўным даведніку «Назвы населеных пунктаў Рэспублікі Беларусь» (гл. прымацаваныя выявы).
 
Тое, што назвы населеных пунктаў павінны скланяцца, добра відаць на прыкладзе імені нашай сталіцы. Мы кажам: «я жыву ў Мінску», «вярталіся з Мінска», «лецішча пад Мінскам», а не «я жыву ў Мінск» і г. д.

Гэтае пытанне таксама разглядаецца ў «Даведніку па літаратурнай праўцы» Пятра Жаўняровіча (стар. 274).

Пыталася [id172073175|Віка Цярлецкая].
==================================
Добры дзень! 
Скажыце, калі ласка, ці існуе сістэма сертыфікацыі ведаў па беларускай мове як замежнай, адпаведная еўрапейскай, з узроўнямі (A1, A2, B1 и г. д.)? Ці магчыма скласці такі іспыт замежніку?

***

Вітаем!

Паводле нашай інфармацыі, такая сістэма для беларускай мовы ў дадзены момант ствараецца. Цяпер працэс знаходзіцца на стадыі ўзгаднення.

Пытаўся [id3875285|Авчик Авчик].
==================================
Вельмі патрэбны даведнік для тых, хто рэгулярна карыстаецца беларускай мовай. Часта памылкі дапускаюць якраз ва ўжыванні назваў населеных пунктаў. Гэтае выданне дапаможа вам складаць свае тэксты правільна, а таксама ў ім проста можна знайсці шмат цікавай інфармацыі.

Пад агульнай рэдакцыяй доктара філалагічных навук, прафесара 
В. П. Лемцюговай.

Мінск: «Тэхналогія», 2003—2010.
==================================
Ці можна перакласці слова "шашлык" на беларускую мову?

***

Вітаем!

Словы «шашлык» — запазычанае. Яно прыйшло да нас з цюркскіх моў, і зусім натуральна, што і ў беларускай, і ў рускай гэта страва называецца менавіта так. Ёсць гэта слова і ў заходніх мовах: ням. der (das) Schaschlik, англ. shashlik.
 
Пытаўся [id211388058|Дмитрий Горовой].
==================================
АДЗІН МЕНСКІ РУБЕЛЬ. 
Выпушчаны ў ліпені 2017 года. Адчаканены да 950-годдзя першага гістарычнага згадвання пра Менск. 
Памятныя манеты выпускаюцца у абмежаванай па накладзе серыі і не з’яўляюцца плацежным сродкам.
==================================
Кожны панядзелак, сераду і пятніцу верасня глядзіце новы кароткаметражны фільм у агучцы [club137358267|Gavarun_by]! 
 
Першым прапануем паглядзець па-беларуску зачаравальны фільм Аліўе Трэйнэра “Наладчык”. Ён расказвае пра адоранага піяніста Эдрыена, які не мог граць пасля правалу на конкурсе і стаў наладчыкам піяніна. Каб зноў адчуць смак да музыкі, Эдрыен прыкідваецца сляпым. Але аднойчы ён становіцца заложнікам уласнай хлусні… 
«Наладчык» заваяваў 55 узнагарод на сотнях розных фестываляў. 
Агучана суполкай [club137358267|Gavarun_by]. Тэкст чыталі: [id406555416|Адам Трыпутнік], [id408599070|Таша Мурзэнштольц]. 
Аўтар перакладу: [id95250730|Цімафей Каліноўскі]. 
Вокладка: [id136774192|Эдуард Семашко].
==================================
Але рэкамендуем стваральнікам суполкі прачытаць нашу інфармацыю на два пасты ніжэй (пра жывем/жывём) і па магчымасці выправіць хэштэг. :>
==================================
#Беларусізацыя_двануль #Мыідземдамовы

Спрабуй!
Вучыся!
Пішы ў інтэрнэце па-беларуску!
==================================
Напярэдадні дня ведаў прапануем вам паглядзець па-беларуску якасны і пазнавальны мультфільм “Фіксікі”! 
Фіксікі – гэта маленькія чалавечкі, якія жывуць унутры тэхнікі і даглядаюць яе. Мультсерыял створаны па матывах аповесці Эдуарда Успенскага “Гарантыйныя чалавечкі”. У ім галоўны герой Змітрок, васьмігадовы хлопчык, сябруе з фіксікамі, якія жывуць у яго ў хаце - Татусам, Масяй і іх дзецьмі Сімкай ды Нулікам. Існаванне фіксікаў – гэта таямніца, і бацькі Змітрака ніколі не бачаць іх, бо яны ўмеюць ператварацца ў маленькія ніцікі. 
Створаны расійскай студыяй «Аэраплан», мультфільм агучаны на 7 моў, а цяпер яго можна паглядзець і па-беларуску! 
 
Агучана суполкай [club137358267|Gavarun_by]. Тэкст чыталі: [id406555416|Адам Трыпутнік], [id408599070|Таша Мурзэнштольц]. 
Аўтар перакладу: Наталля Дзінкель. 
Рэдактар тэксту: [id150272584|Леў Глушыцкі], вокладка: [id136774192|Эдуард Семашко].
==================================
Прывiтанне! Зноў звяртаюся да вас па дапамогу. Падкажыце, калi ласка, наколькi правільна ўжываць канчатак -ем (замест -ём) у дзеясловах тыпу "жывём, пяём, iдзём" i г. д.?

***

Вітаем!

Мы адказвалі на гэта пытанне раней тут: https://vk.com/wall-71024062?q=%D0%B6%D1%8B%D0%B2%D1%91%D0%BC&w=wall-71024062_1031%2Fall і тут: https://vk.com/adkazy?w=wall-71024062_4981

Калі даваць кароткі адказ, то пад націскам у абвесным ладзе (што робім?) павінен быць канчатак -ём ці -ом: «Мы жывём у Беларусі», «Заўтра з сябрамі ідзём на Re1ikt», «З дробязямі разбяромся пазней».

У загадным ладзе (давайце зробім нешта) дзеяслоў ужываецца з канчаткамі -ем і -эм: «Усміхнемся!».

Невыкананне гэтага правіла разглядаецца як памылка.

Пытаўся [id56520001|Аляксандр Захожы].
==================================
Вітаю! Чытаў верш Сяргея Грахоўскага «Ветразь». Гэты верш даволі хутка набірае ў сеціве папулярнасць, таму што словы ў ім не маюць «паранімічнага» адпаведніка ў расейскай мове. Але калі я прачытаў яго, у мяне з'явілася некалькі пытанняў.
1. Слова «злякае» паходзіць ад слова «лякацца», што значыць баяцца. Слова «лякацца» — літаратурнае ці не?
2. Вельмі цікавым словам для мяне было «кунега». Я шукаў гэта слова ў слоўніках і ў перакладчыках, але нічога не знайшоў. Што гэта слова азначае і як яго магчыма перакласці на расейскую?

***

Вітаем!

1. Дзеяслоў «лякацца» фіксуецца слоўнікамі, але ў літаратурнай мове гэта не асноўны варыянт. І значыць ён не 'баяцца', а 'палохацца, пужацца'. Якраз апошнія два словы (а таксама «пудзіцца») і з'яўляюцца яго больш ужывальнымі адпаведнікамі.

2. У сучаснай літаратурнай мове слова «кунега» няма. Аднак жа ў народнай мове яно, безумоўна, ёсць. Гэты назоўнік фіксуецца, напрыклад, у «Беларуска-расійскім (Вялікалітоўска-расійскім) слоўніку» Яна Станкевіча (гл. прымацаваную выяву). «З кунегаю» ў нашым выпадку значыць 'з асалодай, з задавальненнем', па-руску — «с наслаждением», «с удовольствием». 

Калі даваць каментарый да самога верша, то яго варта ўспрымаць менавіта як лінгвістычны эксперымент, а не як звычайны твор. 

І яшчэ адна заўвага. Відаць, не зусім дарэчы вамі ўжыты прыметнік «паранімічны». Паронімы — словы, якія маюць падобнае гучанне, але розны сэнс (як «зімні» — 'звязаны з зімой' і «зімны» — 'халодны').

Пытаўся [id430245119|Marbert Haryrun].
==================================
Добры дзень! Падкажыце, калі ласка, якой літаратурай пакарыстацца, каб даведацца пра скланенне прозвішчаў на -а (тыпу Таміла, Палашчанка, Койка)? Дзякуй!

***

Вітаем!

Патрэбныя звесткі вы можаце знайсці ў выданнях:

► Кароткая граматыка беларускай мовы. У 2 ч. Ч. 1. Фаналогія. Марфаналогія. Марфалогія (пачатак на стар. 168);

► Даведнік па літаратурнай праўцы: арфаграфічны, пунктуацыйны, лексічны, марфалагічны, сінтаксічны, тэхнічны ўзроўні (пачатак на стар. 274).

Меркаванне наконт скланення жаночых прозвішчаў выказаў у свой час мовазнавец Юрась Бушлякоў (https://www.svaboda.org/a/24852308.html).

Пытанне ад [id118676857|Анастасии-Алексея Долбик-Санько].
==================================
У 2010 годзе ў сувязі з уступленнем у сілу Закона «Аб правілах беларускай арфаграфіі і пунктуацыі» ў студыю tut.by былі запрошаны прадстаўнікі афіцыйнага і незалежнага беларускага мовазнаўства. У прапанаваных відэа новыя правілы абмяркоўваюць загадчык кафедры стылістыкі і літаратурнага рэдагавання Інстытута журналістыкі БДУ Віктар Іўчанкаў, а таксама вядомыя мовазнаўцы Зміцер Саўка і Алена Анісім.

Адрасуецца ўсім, хто цікавіцца найноўшай гісторыяй беларускага правапісу.
==================================
Выспа ці востраў? Дапамажыце, калі ласка, разабрацца, ці роўнаўжывальныя гэтыя варыянты?

***

Вітаем!

Абодва словы нарматыўныя. Аднак яны розняцца значэннем.

«Выспай», паводле тлумачальных слоўнікаў, называюць 'невялікі, часцей пясчаны, востраў'. 

«Востраў» мае больш шырокае значэнне. Гэтым словам можна называць розныя віды частак сушы, акружаных з усіх бакоў вадой, а не толькі невялікія і пясчаныя. У склад афіцыйных геаграфічных назваў і назваў дзяржаў звычайна ўваходзіць менавіта слова «востраў»: Канарскія астравы, Антыльскія астравы, Багамскія Астравы, Саламонавы Астравы. 

Словы «востраў» і «выспа» ў тлумачальным слоўніку:

► Востраў — http://www.skarnik.by/tsbm/13061
► Выспа — http://www.skarnik.by/tsbm/15342

Пытаўся [id56520001|Аляксандр Захожы].
==================================
Прывіт, што значыць - заручыцца з брукам?
Кантэкст - Толькі на Ўсход яны неяк ня надта імкнуцца, ці то таму, што за пасьлярэвалюцыйныя гады бальшыня пенсіянераў у Празе прынасмі аднойчы ўжо была (і некаторыя зь іх, пабачыўшы яе, на месцы заручыліся з брукам). (паводле Макса Шчура, Завяршыць Гештальт)
Дзякую

***

Вітаем!

У беларускай мове выкарыстоўваюцца выразы «ўзяць шлюб з зямлёй», «з зямлёю (сырою) ажаніцца» , «заручыцца з зямлёю», якія маюць значэнне 'памерці'. У прыведзеным вамі ўрыўку аўтар абыгрывае апошні з названых фразеалагізмаў. Паколькі гаворка ідзе пра горад Прагу, то элемент «зямлёю» заменены на «брукам», але значэнне ад гэтага не мяняецца.

Пыталася [id234984509|Уладзя Лойко].
==================================
Прывіт, што значыць - Выклікаць адзін на аднаго на разы -
кантэкст такі - Паводле маіх уяў, інтэрнэт нагадваў гэткую вясковую дыскатэку, дзе пад дошкай аб'яў сельсавету зьбіраюцца па вечарах непаўналетнія хуліганы, каб паслухаць музло, абімеркаваць настаўніц, памацаць дзевак, скінуцца на траіх, выклікаць адзін аднаго на разы, абасцаць плот... (паводле Макса Шчура, Завяршыць Гештальт) 
Дзякую

***

Вітаем!

Гэты жаргонны выраз значыць 'выклікаць на разборкі'.

Пыталася [id234984509|Уладзя Лойко].
==================================
Расказваем пра краіну нябачных інвалідаў.
==================================
Вітаю! Што ў беларускай мове азначае і як можна перакласці на рускую мову слова "пералюб"?

***

Вітаем!

Гэта слова выкарыстоўваецца ў некаторых перакладах Бібліі на беларускую мову. Вось, напрыклад, верш 32 раздзела 5 Евангелля паводле Мацвея:

- пераклад Анатоля Клышкі

 ► А Я кажу вам, што хто б ні разводзіўся з жонкай сваёй, апроч як з віны распусты, даводзіць яе да пералюбу; і хто б ні ажаніўся з разведзенаю, чыніць пералюб. 

- пераклад Васіля Сёмухі

► А Я вам кажу: кожны, хто разводзіцца з жонкаю сваёю, акрамя як з прычыны распусты, той даводзіць яе да пералюбу; і хто ажэніцца з разьведзенай, той чыніць пералюб. 

Гэты назоўнік абазначае парушэнне вернасці мужам або жонкай. У іншых перакладах выкарыстоўваюцца словы «чужаложства», «пралюбадзейства».

У агульнамоўных слоўніках фіксуецца толькі «пралюбадзейства», якім карыстаецца Беларуская праваслаўная царква (http://www.slounik.org/search?dict=&search=%D0%BF%D1%80%D0%B0%D0%BB%D1%8E%D0%B1%D0%B0%D0%B4%D0%B7%D0%B5%D0%B9%D1%81%D1%82%D0%B2%D0%B0&x=0&y=0).

Магчыма, назоўнік «пералюб» пачаў ужывацца пад уплывам украінскай мовы. Вось тое самае месца з Бібліі ў перакладзе Івана Агіенкі:

► А Я вам кажу́, що кожен, хто пускає дружи́ну свою, крім провини розпу́сти, той доводить її до пере́любу. І хто з відпущеною побере́ться, той чинить пере́люб.

Назоўнік «перелюб» ёсць і ў агульнамоўных украінскіх слоўніках (http://sum.in.ua/s/pereljub).

Аднак гэтае слова не зусім чужое беларускай мове. У старабеларускай у такім самым значэнні выкарыстоўваўся назоўнік «прелюбы» (гл. прымацаваную выяву з «Гістарычнага слоўніка беларускай мовы»). У сучасных дыялектах ёсць слова «піралюбка». Так называюць чалавека, які парушае шлюбную вернасць (гл. прымацаваную выяву з артыкула Івана Яшкіна «З лексікі Сярэдняга Пасожжа» ў зборніку «Народная словатворчасць»).

На рускую мову пералюб перакладаецца як прелюбодеяние.

Пытаўся [id138548045|Віктар Ляшкевіч].
==================================
Усім аматарам кампутарных гульняў і калыханак прысьвячаецца! 
 
Агучана суполкай [club137358267| Gavarun_by]. Сьпявала: [id408599070|Таша Мурзэнштольц]. 
Аўтары перакладу: [club149778021|Ксенія Капіца] і Abiboka.
==================================
Добры дзень! Па-расейску кажам "очень грамотный человек", але па-беларуску "вельмі пісьменны (як падае скарнік.бай) чалавек" гучыць вельмі дзіўна. Ці гэта ўвогуле правільна? І ці па-расейску можна так казаць? Ці лепш ужываць "адукаваныначытаны" ці што яшчэ?

***

Вітаем!

Калі зыходзіць са звестак слоўнікаў, то такое ўжыванне слова «пісьменны» не будзе памылкаю. У літаратурнай мове гэты прыметнік можа, акрамя асноўнага значэння 'які ўмее чытаць і пісаць', мець адценні значэння 'які ўмее граматычна правільна пісаць і гаварыць', 'які мае неабходныя веды ў якой-небудзь галіне'. 

Аднак выкарыстоўваць слова «пісьменны» (а таксама «пісьменнасць») такім чынам варта з асцярогай. У рускай мове ўжыванне прыметніка «грамотный» у падобных сітуацыях не выклікае сумненняў. У беларускай жа, як вы заўважылі, сітуацыя крыху іншая. Так адбываецца таму, што ў беларускіх слоў «пісьменны», «пісьменнасць» больш жывая ўнутраная форма. Яны адразу выклікаюць асацыяцыі са словам «пісаць», затым і словазлучэнні тыпу «пісьменны інжынер» могуць гучаць двухсэнсоўна. Калі ёсць «пісьменны» інжынер, то павінен быць і «непісьменны». А хіба інжынер можа быць непісьменны?

Улічваючы вышэйсказанае, адзначым, што ў большасці сітуацый сапраўды лепш абыходзіцца сінонімамі, якіх на такія выпадкі ў беларускай мове стае: юрыдычная пісьменнасць → юрыдычная адукаванасць, пісьменны інжынер → спрактыкаваны/талковы інжынер. Слушная і ваша прапанова: вельмі пісьменны чалавек → вельмі адукаваны/начытаны чалавек.

Пытаўся [id185329043|Федор Коэльо].
==================================
Скажыце, калі ласка, як правільна па-беларуску: уяўляе сабой ці ўяўляе з сябе? Дзякуй!

***

Вітаем!

На цяпершні момант выкарыстоўваюцца абедзве канструкцыі. 

Заўважым, што, хоць гэта, відаць, і калькі з рускай мовы, сёння яны досыць ужывальныя.

«Уяўляць сабой» з аўтарытэтных аўтараў выкарыстоўвалі Якуб Колас, Анатоль Бароўскі, Уладзімір Алоў; «уяўляць з сябе» — Серафім Андраюк, Сяргей Давідовіч.

Сінонімамі ў гэтым выпадку выступаюць «быць», «з'яўляцца», «станавіць сабой», а таксама бездзеяслоўныя канструкцыі.

Увогуле, пытанне пра тое, якія сродкі лепш ужываць як літаратурныя ў падобных выпадках, пакуль што нельга лічыць да канца развязаным. Часцяком сёння (не без уплыву польскай) карыстаюцца дзеясловам «быць» з назоўнікам у творным склоне. Аднак правільнасць такога ўжывання сумнеўная. Вось што пра гэта пісаў у сваёй кнізе «Сынтакс» вядомы мовазнавец мінулага стагоддзя Язэп Лёсік:

► Пры навочнай сувязі “ёсць” у беларускай мове прыладнага прэдыкатыўнага не бывае. Не можна, напрыклад, сказаць: “Ты ёсць надзеяй маёю, абаронцам і заслонаю”, а трэба сказаць: “Ты – надзея мая, абаронца і заслона”. 

Канструкцыя «станавіць сабой» была асабліва ўжывальная ў 1920-я гады. Сярод тых, хто яе выкарыстоўваў, такія вядомыя аўтары, як Адам Бабарэка, Міхаіл Піятуховіч, а таксама памянёны Язэп Лёсік:

► Гэтак і моўны факт, становячы сабою вузкі паветалізм, нават трапна стылізованы, заўсёды рызыкуе забыцца, не прышчапіцца і не абернецца ў літаратурны факт, каб стаць набыткам для агульнага ўжытку (Язэп Лёсік. Некаторыя ўвагі да беларускае літаратурнае мовы). 

Пытанне ад [id392810814|Instytut Polski].
==================================
Добры дзень. Пры размове з чалавекам зразумеў, што ў беларускай мове ёсць два пераклады для рускага слова «крыша»: дах і страха. Вось хацелася даведацца — гэтыя словы сінонімы ці пазначаюць штосьці рознае? У мяне ёсць здагадка, што дах — гэта верхняя частка будынку з дахоўкі, а страха — гэта ўжо з саломы ці дрэва. Ці слушныя мае здагадкі?

***

Вітаем!

Страхой называюць верхнюю, звычайна саламяную, частку будынка. Тым не менш у літаратурнай мове страхой таксама можна называць і дах, крыты шыферам або дахоўкай. Вось, прыкладам, звесткі з «Тлумачальнага слоўніка беларускай літаратурнай мовы»:

► Страха
назоўнік | жаночы род
1. Верхняя покрыўная частка будынка, якая засцерагае яго ад дажджу, снегу. Саламяная с. Шыферная с. Чарапічная с. 

Нельга называць страхой плоскія дахі, якія маюць, напрыклад, шматпавярховыя дамы.

Назоўнік «дах» мае больш шырокае значэнне. Гэтым словам можна называць верхнія часткі будынкаў любога кшталту, у тым ліку і саламяныя, і плоскія.

На падобнае пытанне ў свой час адказваў мовазнавец Юрась Бушлякоў (https://www.svaboda.org/a/24852197.html).

Словы «страха» і «дах» у Тлумачальным слоўніку беларускай мовы:

► Страха — http://www.skarnik.by/tsbm/80256
► Дах — http://www.skarnik.by/tsbm/19952

Пытаўся [id430245119|Marbert Haryrun].
==================================
Неблагі правапісны трЭнажор. 😊
http://nn.by/?c=ar&i=196188
==================================
Адкажыце, калi ласка, у Плешчанiцах гук "п" цьвёрды, так? А у тым, як клiчуць есьцi куранят, "пль-пль-пль"? Як вам чуецца?

***

Вітаем!

Пытанне вымаўлення гука «п» (і ўвогуле губных зычных) перад наступным мяккім зычным мы разглядалі раней тут: https://vk.com/adkazy?w=wall-71024062_5265

Калі даваць кароткі адказ, то ў абодвух прыведзеных вамі выпадках гук «п» павінен вымаўляцца цвёрда.

Пыталася [id349813054|Анна Котова].
==================================
Вітаем, сябры! 
Прапануем вам паглядзець па-беларуску найвыдатнейшы фільм Даміяна Сіфрона “Дзікія гісторыі”! Шэсць апавяданняў пра звычайных людзей, якія, трапіўшы ў пэўны збег абставін, аказаліся здольнымі на вар’яцкія ўчынкі! Шэсць гісторый, якія займелі нечаканы, па-сапраўднаму дзікі працяг! 
Стужка была намінавана на Оскар у 2015-м годзе як найлепшы фільм на замежнай мове. 
Спампаваць або паглядзець фільм анлайн можна па спасылках на старонцы [club137358267|Gavarun_by].
==================================
Вітаю! Як будзе правільна:
1) Чатыры з паловай працэнтА ці працэнтЫ?
2) 5-Ты ці 5-ы?
3) Наш дырэктар Капітанава ці нашА дырэктар Капітанава?
І якімі правіламі гэта усё рэгулюецца)

***

Вітаем!

1. Чатыры з паловай працэнты. 

Лічэбнікі два, тры, чатыры ў назоўным склоне з'яўляюцца часткай непадзельнага іменна-колькаснага спалучэння (гл. 1-ю прымацаваную выяву з «Граматыкі беларускай мовы», 1966, стар. 159). З'яўленне элемента «з паловай» не ўплывае на сувязь лічэбніка і назоўніка.

Пры напісанні дробавага лічэбніка лічбамі (4,5) ужываецца родны склон, бо тады спалучэнне чытаецца як «чатыры цэлыя пяць дзясятых працэнта».

2. 5-ы. 

У нарашчэннях пішацца канчатак ці яго частка. Трохлітарныя канчаткі скарачаюцца да дзвюх літар (пят-ага — 5-га), а двухлітарныя — да адной 
(восьм-ай — 8-й). У вашым жа выпадку літара «т» — частка кораня, а не канчатка.

3. У гутарковым маўленні могуць ужывацца займеннікі і прыметнікі жаночага роду з назоўнікамі мужчынскага роду, якія абазначаюць асоб жаночага полу (наша дырэктар Капітанава). Але ў стылях, у якіх выкарыстанне размоўных сродкаў не дапускаецца (навуковы, афіцыйна-справавы), трэба дапасоўваць прыметнікі і займеннікі да назоўнікаў мужчынскага роду (наш дырэктар Капітанава) (гл. прымацаваныя выявы 2—3 з «Беларускай граматыкі», 1985, стар. 58—59).

Пыталася [id172073175|Віка Цярлецкая].
==================================
Даволі цікавы тэст апублікавала «Наша Ніва».
http://nn.by/?c=ar&i=195847
==================================
Дапамажыце, калі ласка, можа, хто збіраў дыялекты розным вобласцей?

***

Вітаем!

На жаль, не зусім зразумела, у чым канкрэтна заключаецца ваша пытанне. 

Калі вы шукаеце дыялектныя матэрыялы, то іх шмат на сайце «Philology.BY - беларуская філалогія» ў раздзеле «Беларускі дыялектны лексікаграфічны фонд» тут: http://philology.by/page/fund 

Цікавыя крыніцы можна спампаваць і на сайце twirpx.com у раздзеле беларускай дыялекталогіі тут: 

http://www.twirpx.com/files/languages/belarusian/dialectology/

а таксама на slounik.org (http://slounik.org/books).

Калі ж вы маеце на ўвазе нейкае ўніверсітэцкае заданне, то, на жаль, мы не робім хатнія заданні, пра што неаднойчы пісалі раней. Аднак у гэтым выпадку ёсць магчымасць, што вам дапаможа нехта з нашых падпісчыкаў.

Пыталася [id137246317|Таня Утовка].
==================================
Вітаю. Падкажыце, калі ласка, як будуць на беларускай мове праваслаўныя малітвы. Буду вельмі ўдзячна, калі адкажаце на мае пытанне.

***

Вітаем!

Электронную версію беларускамоўнага праваслаўнага малітваслова можна знайсці (і спампаваць у фармаце fb2) на сайце прыхода мінскага сабора Святых апосталаў Пятра і Паўла:

http://sppsobor.by/bractva/vilna/prayer

Вось як, напрыклад, выглядае малітва «Ойча наш» («Малітва Гасподняя») у перакладзе, якім карыстаецца Беларуская праваслаўная царква:

О́йча наш, Які ёсць на нябёсах! Няха́й свяцíцца імя́ Тваё, няхай пры́йдзе Ца́рства Тваё, няха́й бу́дзе во́ля Твая́ як на не́бе, так і на зямлí. Хлеб наш надзённы дай нам сёння; і дару́й нам даўгí на́шы, як і мы дару́ем даўжніка́м на́шым; і не ўвядзí нас у спаку́су, але збаў нас ад зло́га.

Папяровую версію кнігі «Праваслаўны малітваслоў» можна купіць у кнігарні пры саборы: http://sppsobor.by/knizhnaya-lavka

Пыталася [id388751806|Катя Пинчук].
==================================
Добры дзень! Падкажыце, калі ласка, як правільна: па закону, па законе, паводле закону(а), згодна за законам?

***

Вітаем!

У сучаснай літаратурнай мове зусім дапушчальнымі з'яўляюцца тры канструкцыі:

► па законе,
► паводле закона,
► згодна з законам.

Тры гэтыя варыянты сінанімічныя, і іх можна выкарыстоўваць без абмежаванняў.

На цяперашні момант адбываецца працэс імклівага адыходу канструкцый тыпу «па закону» за межы літаратурнай нормы. Іх яшчэ можна сустрэць у старых тэкстах, тэкстах справавога стылю або ў тых, што напісаны аўтарамі старэйшага пакалення. Аднак наогул ужыванне прыназоўніка «па» з давальным склонам непажаданае. 

Пытанне пра ўжыванне прыназоўніка «па» з давальным склонам закраналася ў ходзе анлайн-канферэнцыі з тагачасным дырэктарам філіяла «Інстытут мовы і літаратуры імя Якуба Коласа і Янкі Купалы» Аляксандрам Лукашанцам у прэс-цэнтры БЕЛТА, тэкст якой быў апублікаваны ў часопісе «Беларуская думка» ў 2014 годзе (гл. прымацаваны файл).

Таксама такія канструкцыі разглядаюцца ў артыкуле Алеся Каўруса «Сінтаксіс адкрыты і схаваны»:

► частка 1 — http://spooky12.livejournal.com/40321.html
► частка 2 — http://spooky12.livejournal.com/40870.html

Пытаўся [id185329043|Федор Коэльо].
==================================
Вітаю! Чаму правільна дзіця сестрынО, але даччынАЕ, калі ў абодвух словах націск на канчатку (сястрА, дачкА), і як правільна скланяць гэтыя словы?

***

Вітаем!

Хутчэй за ўсё, тут мае месца блытаніна ў граматычным слоўніку. 

У беларускай мове ёсць два прыметнікі: даччын і даччыны. Яны маюць рознае значэнне. 

Даччын — гэта той, які належыць дачцэ. Большасць слоўнікаў, сярод якіх такія аўтарытэтныя выданні, як «Тлумачальны слоўнік беларускай мовы», «Слоўнік беларускай мовы. Арфаграфія. Арфаэпія. Акцэнтуацыя. Словазмяненне» пад рэдакцыяй М. В. Бірылы, падаюць прыметнік «даччын» з націскнымі канчаткамі 
-а і -о ў жаночым і ніякім родзе: даччына́ хата, даччыно́ вяселле (http://www.skarnik.by/tsbm/20012).

Прыметнік «сястрын» таксама павінен мець націск на суфіксе -ын- толькі ў самой форме «сястры́н» (як і «даччы́н»). У астатніх формах націск прыпадае на канчатак: сестрынога, сестрыной, сестрыны́мі. Скланяць гэтыя прыметнікі такім чынам вучаць не толькі складальнікі выдання, выявы з якога вы даслалі, але і аўтары падручніка «Белорусский язык для стран СНГ» (гл. прымацаваную выяву са стар. 70).

Ужывальнасць формаў прыметнікаў «даччын» і «сястрын» з націскам на канчатку (акрамя пачатковай формы) пацвярджаецца прыкладамі з мастацкай літаратуры.

► І выйшла так, што ён ехаў на даччыно вяселле, як госць (Мікола Гіль. «Кім і Валерыя»).

► А тут яшчэ i рамантычна, незвычайна: лётчык, герой, брат сестрынога мужа, i знаёмства адбудзецца ў дзень Ірынінага вяселля (Іван Шамякін. «Злая зорка»).

► Высыпаючы ў мяшок бульбу, Вера запарушыла вока. Настуся — майстра на такія справы, хутка з-пад даччынога павека выняла парушынку языком (Аляксей Карпюк. «Свежая рыба»).

► А я падумала, што добра будзе занесці іх Лёльцы, сестрыной дачушцы: ты ведаеш, малой не вельмі соладка жывецца (Міхась Стральцоў. «Сена на асфальце»).

Даччыны — гэта той, які ўтварыўся ў выніку аддзялення ад чаго-небудзь: даччынае прадпрыемства, даччыная кампанія (http://www.slounik.org/search?dict=krapivabr&search=%D0%B4%D0%B0%D1%87%D1%87%D1%8B%D0%BD%D1%8B&x=0&y=0). Вось жа ў гэтага прыметніка націск ва ўсіх родах, ліках і склонах павінен прыпадаць на суфікс: даччы́ны, даччы́ная, даччы́нае і г. д. Гэта значыць у гараматычным слоўніку пададзена парадыгма скланення якраз прыметніка «даччыны», а не «даччын». Па-іншаму ў ёй павінны выглядаць толькі дзве формы мужчынскага роду (Н даччыны, В даччыны) і дзве формы множнага ліку (Н даччыныя, В даччыныя). 

Пыталася [id172073175|Віка Цярлецкая].
==================================
Як правільна чытаць адзінку вымярэння хуткасці (ці скорасці) [м/с]: метр ЗА секунду ці метр У секунду?

***

Вітаем!

Сёння ў гэтай канструкцыі ўжываюцца абодва прыназоўнікі. Напрыклад, у школьных падручніках пішуць «метр у секунду» (гл. прымацаваную выяву з падручніка для 7-га класа агульнаадукацыйных устаноў з беларускай мовай навучання «Фізіка», стар. 14).

 Аднак, на нашу думку, у гэтым выпадку лепш карыстацца прыназоўнікам «за», як гэта робяць аўтары «Беларускай энцыклапедыі» (гл. прымацаваную выяву з гэтага выдання, том 14, стар. 468). 

Пра ўжыванне слоў «скорасць» і «хуткасць» у тэрміналогіі чытайце ў нашым старым адказе: https://vk.com/adkazy?w=wall-71024062_5060

Пытаўся [id56520001|Аляксандр Захожы].
==================================
Як сказаць па-беларуску "давай падрюкаемся", ці ёсць у бел мове нешта падобнае?

***

Вітаем!

Па-беларуску ў такой сітуацыі можна сказаць перапіхнуцца, пафакацца (як, дарэчы, і па-руску і па-ўкраінску). Нейтральным варыянтам тут будзе выраз «заняцца сексам».

Пытаўся [id184696239|Уладзіслаў Ліцьвін].
==================================
А мы працягваем святкаванне 500-годдзя беларускага кнігадрукавання! 😊📖 

Як вядома, у айчынным мовазнаўстве досыць глыбока вывучана пытанне мовы выданняў Францыска Скарыны. На цяперашні момант існуе некалькі грунтоўных прац па гэтай тэме. Але асноўныя з іх да апошняга часу нельга было знайсці ў інтэрнэце. З мэтай бліжэй пазнаёміць нашых падпісчыкаў са спадчынай выдатнага земляка і створаны гэты допіс. У ім дзве кнігі, якія ўжо выстаўляліся ў сеціве («Мова выданняў Францыска Скарыны» і «Слоўнік мовы Скарыны. Том 1»), і дзве, з якімі ўпершыню эксклюзіўна атрымліваюць магчымасць пазнаёміцца сябры «Дапамогі па беларускай мове».

Спадзяёмся, вы знойдзеце для сябе ў прапанаваных крыніцах шмат новага і карыснага і яны дапамогуць вам лепш зразумець значэнне нашага славутага асветніка ў гісторыі беларускай мовы, а таксама пазбавіцца пэўных стэрэатыпаў.
==================================
Мова выданняў Францыска Скарыны. Мінск, 1990.
==================================
Слоўнік мовы Скарыны. Том 1.
Мінск, 1977.
==================================
Слоўнік мовы Скарыны. Том 2.
Мінск, 1984.
==================================
Слоўнік мовы Скарыны. Том 3.
Мінск, 1994.
==================================
Цікавы матэрыял для тых, хто гуляе ў карты і хоча больш даведацца пра беларускую картачную тэрміналогію.
http://by-mova.livejournal.com/1318510.html
==================================
Дабіўся, каб станцыі ў метро аб'яўлялі па-беларуску, мае медаль гонару Кембрыджскага ўніверсітэта: што варта ведаць пра Адама Мальдзіса

У 1974 годзе Адам Іосіфавіч упершыню ў беларускім друку расказаў, адкуль і пры якіх абставінах знікла галоўная беларуская святыня – Крыж Еўфрасінні Полацкай. Пошукам крыжа навуковец займаецца больш за 40 гадоў. Па яго словах, некалі нават звяртаўся па дапамогу ў пошуках да балгарскай прарочыцы Вангі. Тая абяцала, што крыж хутка знойдзецца.
http://rh.by/by/448/50/17919/
==================================
У сеціве з'явіўся «Біблійны корпус» http://biblija.bnkorpus.info/ 

На гэтым сайце змешчаны розныя пераклады Бібліі на беларускую (і не толькі) мову. На ім вы можеце шукаць словы па выбраных тэкстах, у тым ліку па перакладах Бібліі Францыска Скарыны.
==================================
Паважанае спадарства! 
Запрашаем вас 11 жніўня на [club151473265| Кінапрагляд фільма “Дзікія гісторыі” ў Доме Фішэра] у беларускай агучцы ад [club137358267|Gavarun_by]. 
Шэсць гісторый пра звычайных людзей, якія, трапіўшы ў пэўны збег абставін, аказаліся здольнымі на вар’яцкія ўчынкі! Шэсць гісторый, якія займелі нечаканы, па-сапраўднаму дзікі працяг! 
Стужка была намінавана на Оскар у 2015 годзе, як найлепшы фільм на замежнай мове.
==================================
Вітаю! Як паставіць у вінавальны склон (1284 вучні) і ўтварыць парадкавы лічэбнік ад (2000)?

***

Вітаем!

1. Тысячу дзвесце восемдзесят чатыры вучні. 

У спалучэннях з састаўнымі лічэбнікамі адушаўлёныя асабовыя назоўнікі скланяюцца гэтаксама, як і неадушаўлёныя (гл. прымацаваную выяву з «Беларускай граматыкі», 1985)

2. Двухтысячны (http://www.slounik.org/search?dict=&search=%D0%B4%D0%B2%D1%83%D1%85%D1%82%D1%8B%D1%81%D1%8F%D1%87%D0%BD%D1%8B&x=24&y=4)

Пыталася [id172073175|Віка Цярлецкая].
==================================
Ну што, сябры, заўтра вялікі юбілей — 500-годдзе беларускай Бібліі. 6 жніўня 1517 года Францыск Скарына выдаў «Псалтыр», тым самым зрабіўшы сапраўдны духоўны, тэхналагічны і культурны рывок для таго часу. 
Як адсвяткаваць 500-годдзе беларускай Бібліі:

1) Менчукам пашанцавала. 6 жніўня ў царкве на Гурскага, 48 у 16.00 пачнецца ўрачыстае свята з цікавай праграмай. Таксама заўтра ў 11.00 на пляцоўцы каля Чырвонага касцёла (плошча Незалежнасці) каталікі арганізуюць цэлы комплекс мерапрыемстваў, прысвечаных гэтай вялікай даце. Ну і ёсць магчымасць з 10.00 да 18.00 у Галерэі "Лабірынт" (Праспект Незалежнасці, 116) убачыць выстаўку «Францыск Скарына. Чалавек дасканалы».

2) Жыхарам рэгіёнаў варта пашукаць на мясцовых сайтах або ў сацыяльных сетках аб'явы пра мерапрыемствы, прымеркаваныя да 6 жніўня. Часцей за ўсё ў ролі арганізатараў выступаюць мясцовыя цэрквы, дэмакратычныя актывісты, культурныя ініцыятывы ці нейкія асобныя людзі. 

3) Калі ўсё глуха і пуста - не бяда. Збярыцеся з сябрамі каля помніка Скарыну, Міцкевічу ці аднаму з іншых беларускіх дзеячоў і проста добра правядзіце час. Можна купіць Біблію на беларускай (ці спампаваць яе ў інтэрнэце), можна вывучыць біяграфію Францыска або проста запосціць нешта тэматычнае ў сацсеткі.
==================================
Маю шчэ адно пытанне, шаноўнае спадарства!) Ці ёсць яшчэ назоўнікі кшталту дзверы/плечы/вочы/грошы/вушы, якія ў творным склоне маюць форму з -ыма? Шчыра дзякую)

***

Вітаем!

У літаратурнай мове такі канчатак могуць мець толькі згаданыя вамі словы, акрамя назоўніка «вуха». Гэты назоўнік у творным склоне множнага ліку мае канчатак -амі.

http://www.slounik.org/search?dict=nazounik&search=%D0%B2%D1%83%D1%88%D0%B0%D0%BC%D1%96&x=0&y=0

http://www.slounik.org/search?dict=sbm&search=%D0%B2%D1%83%D1%88%D0%B0%D0%BC%D1%96&x=0&y=0

Пытаўся [id58403959|Яраслаў Ляўданскі].
==================================
Вітаю, шаноўнае спадарства! 
Анонс новай агучкі ад [club137358267| Gavarun_by] - яркі, вогненны, а часам па-сапраўднаму шалёны фільм Даміяна Сіфрона "Дзікія гісторыі"! 
Глядзіце першы трэйлер!
==================================
Адзінымі гарымі і сумотна. А чаму не Адзінымі горамі і самотна?

***

Вітаем!

«Сумотна» — прыслоўе да прыметніка «сумотны», які значыць тое самае, што і «сумны». Такім чынам, сумотна=сумна.

Сумотна, сумотны — нарматыўныя адзінкі сучаснай літаратурнай мовы.

http://www.skarnik.by/tsbm/81020
http://www.skarnik.by/tsbm/81021

У другім выпадаку, хутчэй за ўсё, мае месца памылка друку. У папярэднім сказе ёсць слова «гара». У літаратурнай мове ў творным склоне множнага ліку яно павінна мець форму «горамі» («гарамі»).

http://www.slounik.org/search?dict=nazounik&search=%D0%B3%D0%B0%D1%80%D0%B0%D0%BC%D1%96&x=0&y=0

Пытаўся [id98674558|Вадзім Талочка].
==================================
Ахвяравалі на беларускамоўную адукацыю ў Гомелі ўсе сілы, а ў выніку зноў адзіная ў свеце група і то для тых, каму болей за 5 гадоў 

У Гомелі немагчыма аддаць дзіця ў беларускамоўны садок 
“Патэлефанавала ў садок, дзе мусіла быць беларускамоўная група. Загадчыца сказала, што звольніўся спецыяліст, таму нічым не можа дапамагчы. Болей у 500-тысячным горадзе беларускамоўных груп няма. Вось і роўнасць моваў,” ― абурылася жыхарка Гомеля Юлія Сівец на сваёй старонцы ў Facebook.

https://euroradio.fm/u-gomeli-nemagchyma-addac-dzicya-u-belaruskamouny-sadok
==================================
Вітаем, сябры! 
Прапануем вам паглядзець па-беларуску файны моладзевы міні-серыял Рэя Уільяма Джонсана “Райлі-Перамотка”. Дарэчы, гэта першы рэжысёрскі досвед знакамітага відэа-блогера з ютуба! Вы пабачыце гісторыю Райлі Браўн, якая заканчвае свой апошні год у школе. Райлі валодае дзіўнай здольнасцю перамотваць час назад. Яна карыстаецца ёй, каб паспрабаваць змяніць у лепшы бок жыцці навакольных людзей, і гэта робіць яе падобнай на супергеройку! 
Серыял агучаны суполкай [club137358267|Gavarun_by]. Тэкст чыталі: [id406555416|Адам Трыпутнік], [id408599070|Таша Мурзэнштольц]. 
Аўтар перакладу: Марыя Падаляк https://www.facebook.com/marabelarus. 
Постар: [id7043121|Міхась Нарушэвіч]. 
Паглядзець серыял можна на старонцы [club137358267| Gavarun_by].
==================================
Чацвертая серыя першага сезона мультсерыяла Чарапашкі-Ніндзя ў беларускай агучцы ад [club99010784|Kanapa Project] ужо ў групе!

Дзякуем ўсім, хто падпісаўся на нашу суполку. З моманта публікавання трэцяй серыі ў нашай агучцы на сённяшні дзень да нас далучылася амаль 100 падпісантаў! Нам вельмі прыемна, што вам цікавая наша праца, таму не спыняемся і дорым вам чацвертую серыю Чарапашак па-беларуску! Чакаем вашых каментароў, заўваг і прапаноў. Мы прымаем любую абгрунтаваную крытыку, а таксама просім у вас дапамогі ў распаўсюдзе. Просто пакіньце сваю падабайку і зрабіце рэпост гэтага запісу. Гэта нам вельмі дапаможа! Ну а калі жадаеце падтрымаць наш праект матэрыяльна, мы пакінем рэквізіты для добраахвотнага ахвяравання пэўнай сумы. Няважна, колькі колькі вы ахвяруеце - рубель ці 10. Галоўнае - ваш удзел! Прыемнага прагляду, сябры!

На выпадак, калі серыю выдаляць: 
Дадатковы плэер #1: vk.cc/6WA5XY
Дадатковы плэер #2 + спампоўка (HD 720p): vk.cc/6Wywn0
 
Папярэднія серыі: vk.com/videos-99010784
Падтрымаць праект: https://vk.cc/6Qm3C5 
Ідэі/прапановы: https://vk.cc/6Qm4VU 
Далучыцца да праекта: https://vk.cc/6Qm5bo 
 
Агучана пры патрымцы суполкі [club136884833|КінаКіпа]. 
Пераклад: Леў Глушыцкі 
Агучка: Дзмітрый Астроўскі, Павал Клёк, Анастасія Райкова і Сяргей Ждановіч
Мантаж: Дзмітрый Астроўскі 
 
#TeenageMutantNinjaTurtles #TMNT #ЧарапашкіНіндзя #ПаБеларуску #ЧерепашкиНиндзя #Мультсерыял #Мультсериал #Nickelodeon #KanapaProject
==================================
Чарапашкі-Ніндзя (серыял, 2012)
==================================
Дабрыдзень. "Навочны" - гэта калька за рускай мовы? Было б цікава ўвогуле знайсці спіс такіх слоў.

***

Вітаем!

Хутчэй за ўсё, гэты прыметнік не калька з рускай мовы, а слова, якое альбо ўзнікла ў беларускай натуральным чынам, альбо было запазычана з польскае. У польскай мове ёсць слова naoczny з такім самым значэннем (https://sjp.pwn.pl/szukaj/naoczny.html).

Заўважым, што прыметнік «навочны» фіксуецца ў слоўніках М. Байкова і С. Некрашэвіча (http://slounik.org/search?dict=bn&search=%D0%BD%D0%B0%D0%B2%D0%BE%D1%87%D0%BD%D1%8B&x=0&y=0). 

Пытаўся [id53867784|Уладзіслаў Саўчкоў].
==================================
Сёння Дзень народзінаў Ігната Храпавіцкага — паэта, трошкі фалькларыстага і проста чалавека, што дбаў пра дабрабыт свае старонкі і яе людзей.

У творы "Погляд на паэзію беларускага люду" маем пабачыць не толькі філалагічныя развагі, а і ўвагі ды назіранні над беларускаю моваю ў праяве віцебскае гаворкі. (Выд. «Rubon», 1845, т. 5)

Пераклад у беларускую Міколы Хаўстовіча. 
http://khblit.narod.ru/chrapawicki.pdf

"Навука, нявычышчаная з блытаніны (alliage) вузкіх, крывых паняццяў, пры дабрачынным уплыве, які заўсѐды робіць яе так пажаданаю грамадству, шмат таксама распаўсюджваючы фальшывых прынцыпаў, скажала пачуццѐ густу. Адсюль несправядлівы астракізм, што надзвычай доўга гоніць чуллівую выхаванку вясковага двара. Але гэтая прадузятасць, гэтыя эстэтычныя забабоны, якім пакланяліся нават найшляхетнейшыя розумы, не здолелі знішчыць поўнага жыццѐвых сілаў зародка."
==================================
Шаноўныя сябры!

У нас бяда. Захварэў адданы беларускай справе годны чалавек, сапраўдны патрыёт нашай зямлі Алег Радзюк. Для правядзення якаснай хіміятэрапіі на першым этапе тэрмінова патрэбна 2000$. Дапаможам яму нашай беларускай салідарнасцью. 

Алег Радзюк, якога сябры і знаёмыя клічуць Дзядзькам Алегам, вядомы сваёй адкрытасцю і добразычлівасцю, захварэў на рак скуры, і яму патрабуецца аперацыя коштам 2000 (дзве тысячы) даляраў. Дзядзька Алег, раней сам каратыст і баксёр, цяпер вырабляе экіпаванне маркі «ALEH» для беларускіх байцоў-прафесіяналаў і аматараў, сам вядзе і прапагандуе здаровы лад жыцця. Ён заўзятар менскага «Тарпеда», бярэ актыўны ўдзел у навядзенні парадку ў Курапатах, у жыцці карыстаецца беларускай мовай. Усё інфармацыйнае суправаджэнне яго дзейнасці таксама вядзецца па-беларуску.

Таксама Алег Радзюк займаецца арганізацыяй дапамогі затрыманым па «справе патрыётаў» і іх сем’ям. Да таго ж ён арганізоўваў бясплатныя трэнаванні па боксе для дзяцей і юнакоў.

Цяпер гэтаму чалавеку самому патрэбная дапамога, хоць ён і ня любіць пра гэта гаварыць. Кажа, што падтрымліваць цяпер трэба незаконна затрыманых і звінавачаных.

Пра яго самога і ягоную дзейнасць распавядалі Наша Ніва (nn.by/?c=ar&i=139422), Радыё Свабода (svaboda.org/a/27056590.html), Белсат (belsat.eu/programs/aleg-radzyuk-my-pa-ranejshamu-zmagaemsya-z-rasejskaj-imperyyaj/). Калі ж вы хочаце аказаць матэрыяльную дапамогу Алегу Радзюку на лячэнне ад раку скуры, то можна перавесці сродкі на наступныя рэквізіты:

Дабрачынныя рахункі адчыненыя ў Беларусбанку, філія 527/355 УНП 100783330; МФО 153001254

- беларускія рублі – транзітны рахунак 3819382100923 на дабрачынны рахунак да 04.07.2017 - 000016 пасля 04.07.2017 – BY18 AKBB 3134 0000 0736 9542 0355 БИК: AKBBBY21527 у аддзяленні 527/355, бестэрміновы, Радзюк Алег Аляксандравіч

-даляры ЗША – транзітны рахунак 3819382100936 на дабрачынны рахунак да 04.07.2017 - 000011 пасля 04.07.2017 – BY03 AKBB 3134 0000 0737 0542 0355 БИК: AKBBBY21527 у аддзяленні 527/355, бестэрміновы, Радзюк Алег Аляксандравіч

-еўра – транзітны рахунак 3819382100936 на дабрачынны рахунак да 04.07.2017
- 000009 пасля 04.07.2017 – BY85 AKBB 3134 0000 0737 1542 0355 БИК: AKBBBY21527 у аддзяленні 527/355, бестэрміновы, Радзюк Алег Аляксандравіч

Па ўсіх пытаннях тэлефануйце на нумар +375 (29) 124-46-86

У той жа час вы таксама можаце дапамагчы, набываючы ў яго экіпаванне для двубояў. Усе прылады робяцца ўручную і вылучаюцца высокай якасцю, пацверджанай шматлікімі беларускімі байцамі. Прадукцыю маркі «ALEH» можна замовіць непасрэдна ў самога Алега Радзюка па тэлефоне +375 29 779 03 63
==================================
Добры дзень. Падкажыце, як на беларускай мове будзе "бесплатный". Бо ў краме было напісана "бясплатны", а я лічыла заўсёды, што на беларускай будзе бяскаштоўны.

***

Вітаем!

Слова «бескаштоўны» ў беларускай літаратурнай мове няма.

Па-беларуску правільна якраз «бясплатны». Гэтае слова фіксуецца як у старых дарэформенных слоўніках, так і ў сучасных выданнях. Сінонімам яго з'яўляецца слова «дармавы» («дармовы»).

http://www.skarnik.by/rusbel/4871

http://www.skarnik.by/tsbm/19582

Пыталася [id388751806|Катя Пинчук].
==================================
Добры дзень,
хацела б запытацца, у якіх выпадках выкарыстоўваецца клічны склон і як яго папраўна ўтвараць у беларускай мове. Была б ўдзячная нават за спасылкі да крыніц.
Загадзя дзякуй.

***

Вітаем!

Пра ўтварэнне формаў клічнага склону і іх ужыванне чытайце ў выданні «Кароткая граматыка беларускай мовы. У 2 ч. Ч. 1. Фаналогія. Марфаналогія. Марфалогія» (гл. прымацаваныя выявы).

Спасылкі на іншыя крыніцы па тэме клічнага склону мы давалі ў адным са сваіх ранейшых адказаў: https://vk.com/adkazy?w=wall-71024062_912

Пыталася [id179066167|Аляксандра Фагот].
==================================
Як правільна, наша краіна ці нашАЯ краіна?

***

Вітаем!

У нарматыўных даведніках форма «нашая» не фіксуецца.

http://www.slounik.org/search?dict=prym&search=%D0%BD%D0%B0%D1%88%D0%B0&x=0&y=0
http://www.skarnik.by/rusbel/45470

У гэтай сувязі можна прывесці як прыклад назву адной з першых беларускіх газет — «Наша Ніва».

Такім чынам, літаратурнай трэба лічыць менавіта форму «наша».

Поўныя формы прыналежных займеннікаў «нашая» і «нашае» даволі шырока распаўсюджаныя ў дыялектах беларускай мовы (гл. прымацаваную выяву з «Дыялекталагічнага атласа беларускай мовы», 1963). Таму форму «нашая» трэба разглядаць як народна-дыялектную.

http://philology.by/uploads/dabm/142.jpg

Пытаўся [id56520001|Аляксандр Захожы].
==================================
Original: http://philology.by/uploads/dabm/142.jpg
==================================
[club150806117| «Лобстар» па-беларуску ў Доме Фішэра. Gavarun_by] 
3 жніўня новы кінапрагляд ад [club137358267| Gavarun_by] у Доме Фішэра. 
На экране нашумелы летась на фестывалях "Лобстар" грэцкага рэжысёра Ёргаса Лантымаса. 
Гэта гісторыя кахання, якая разварочваецца ў найбліжэйшай будучыні, дзе самотных адзінокіх людзей арыштоўваюць і адпраўляюць у жудасны гатэль. Там яны абавязаны знайсці сабе пару за 45 дзён. Калі ім гэта не ўдаецца, то іх ператвараюць у жывёлу і адпускаюць у лес. 
Уваход 5 рублёў (сюды ўключаны кава-гарбата з прысмакамі). 
Месца: Дом Фішэра (Незалежнасці, 84 а). 
Пачатак - 19.00.
==================================
Афіцыйная прэзентацыя «Арфаэпічнага слоўніка беларускай мовы» чакаецца ў верасні.
http://nn.by/?c=ar&i=194539
==================================
Тут намаляваны ня рондаль, а каструля, і ня імбрык, а хутчэй чайнік/гарбатнік.
==================================
Мапа ці карта?
Фізічная мапа - так правільна?

***

Вітаем!

У беларускай мове ёсць абодва гэтыя словы. 

Аднак агульнапрынятым геаграфічным тэрмінам з'яўляецца назоўнік «карта». 

У сённяшняй школьнай практыцы выкладання геаграфіі па-беларуску выкарыстоўваецца тэрмін «фізічная карта» (гл. прымацаваную выяву з вучэбнага дапаможніка для 6 класа ўстаноў агульнай сярэдняй адукацыі з беларускай мовай навучання «Геаграфія. Фізічная геаграфія», стар. 41).

Выкарыстанне гэтага тэрміна мае працяглую гісторыю ў беларускай літаратурнай мове. Ён фіксуецца (у форме «фізычная карта») ужо ў даведніку «Географічныя й космографічныя тэрміны і назовы нябесных цел» (1923):

http://www.slounik.org/search?dict=bnt03&search=%D0%BA%D0%B0%D1%80%D1%82%D0%B0+%D1%84%D0%B8%D0%B7%D0%B8%D1%87%D0%B5%D1%81%D0%BA%D0%B0%D1%8F&x=0&y=0

Пытаўся [id174801807|Дзіма Юркойць].
==================================
Вітаю! У школе мы пішам "Пятага лютага", а ў кнізе сустрэла, што правільна "Пятае лютага". Дык як жа?

***

Вітаем!

Калі дата падаецца ў выглядзе асобнага сказа, як, напрыклад, гэта робіцца ў школьных класных і дамашніх работах, то правільна пісаць якраз «пятага лютага».

«У словазлучэннях парадкавага лічэбніка з назвай месяца (калі яны з’яўляюцца няпоўнымі сказамі і паказваюць на час выканання пэўнага дзеяння або назыўнымі і паказваюць на пэўную дату) лічэбнік ужываецца ў форме роднага склону. Першага верасня. Класная работа». (Арашонкава Г., Лемцюгова В. Кароткі слоўнік беларускай мовы. С. 48.)

Наконт выпадку, які абмяркоўваецца ў кнізе, выяву з каторай вы даслалі (Сёння — пятае лютага), навукоўцы яшчэ не прыйшлі да згоды. Таму тут можна гаварыць пра варыянтнасць: можна сказаць і «Сёння — пятае лютага», і «Сёння — пятага лютага». Але, напрыклад, вядомая даследчыца Валянціна Лемцюгова выступае за ўжыванне і ў такіх сказах роднага склону. Той самай думкі прытрымліваўся і мовазнаўца Юрась Бушлякоў. 

Больш падрабязна пра афармленне дат чытайце ў артыкуле Валянціны Лемцюговай «Яшчэ раз пра абазначэнне даты» (гл. прымацаваны файл), у якім абмяркоўваюцца ўсе згаданыя выпадкі. 

Пыталася [id172073175|Віка Цярлецкая].
==================================
Добры дзень, вельмі цікавіць пытанне наконт словы заваланне (можа пісацца па іншаму), часта чула гэта слова ад людзей у горадзе і ад бабуль у вёсках. Магчыма, такога слова наогул няма, але паспрабаваць варта. Загадзя дзякуй.

***

Вітаем!

Слова zawolanie ёсць у польскай мове:

http://sjp.pwn.pl/sjp/zawolanie;2544685.html

Падобнае слова фіксуецца і старымі слоўнікамі ўкраінскай мовы:

https://r2u.org.ua/s?w=%D0%B7%D0%B0%D0%B2%D0%BE%D0%BB%D0%B0%D0%BD%D0%BD%D1%8F&scope=all&dicts=all&highlight=on

У гэтых мовах адпаведныя словы маюць агульнае значэнне 'заклік, прызыў'.

У старабеларускай мове быў назоўнік заволанье, які паходзіў ад дзеяслова заволати (гл. прымацаваныя выявы 1—5 з «Гістарычнага слоўніка беларускай мовы»). Абодва былі шматзначныя і ў першым значэнні былі звязаны з крыкам.

У сучаснай літаратурнай беларускай мове такога слова няма. Аднак і ў літаратуранай мове (http://www.skarnik.by/tsbm/22988), і ў дыялектах (гл. прымацаваныя выявы 6—8 са «Слоўніка беларускіх гаворак паўночна-заходняй Беларусі і яе пагранічча») ёсць дзеяслоў «завалаць». У народнай мове ён значыць 'паклікаць, зазваць', у літаратурнай — 'прыцягнуць да ўдзелу ў чым-небудзь, прымусіць выконваць якую-небудзь работу'.

Відаць, менавіта назоўнік, утвораны ад дзеяслова «завалаць», вы чулі ў жывым беларускім маўленні.

Пыталася [id388751806|Катя Пинчук].
==================================
Вітаем, сябры! 
Калісьці, на пачатку незалежнасці нашай краіны, з’явілася культавая зараз кніга Уладзіміра Ягоўдзіка «Заклятыя скарбы». Беларуская міфалогія ў ілюстрацыях Аляксея Навіцкага зачароўвала і пужала адначасова. А сёння па матывах тых легендаў і паданняў каманда энтузіястаў здымае першы беларускі незалежны вэб-серыял у жанры хорар – [club149726442|Заклятыя скарбы]! 
[club137358267|Gavarun_by] натхніўся гэтым праектам і ў падтрымку вырашыў агучваць адпаведна серыям гісторыі з арыгінальнай кнігі. І пачнём мы з падання пра Кадука. Глядзіце, слухайце і даведайцеся, што гэта за пачвара такая!!! 
Агучана суполкай [club137358267|Gavarun_by]. Тэкст чытаў [id406555416|Адам Трыпутнік].
==================================
Вітаю, шаноўнае спадарства! Маю наступнае пытанне: якога тыпу кіравання патрабуе дзеяслоў "чакаць"? Бо ў польскай дый украінскай мовах ён ужываецца менавіта з прыназоўнікам "на" - "чакаць на каго/што". У беларускіх тэкстах я таксама сустракаў варынты з "на", але аніякай дадатковай інфармацыі пра гэта знайсці ў сеціве ў мяне не атрымалася. Дзякую за ўвагу :)

***

Вітаем!

Мы адказвалі на гэтае пытанне тут: https://vk.com/adkazy?w=wall-71024062_6128

Пытаўся [id58403959|Яраслаў Ляўданскі].
==================================
Добры дзень. Скажыце, калі ласка, ці можна казаць "трускалкавы", бо ў арфаграфічным слоўніку такога варыянта няма. Калі не, то ці можна ў адным тэксце казаць "трускалкі" і "клубнічны" ці лепш "клубніцы" і "клубнічны"? Дзякуй вялікі.

***

Вітаем!

Прыметніка «трускалкавы» ў беларускай літаратурнай мове сапраўды няма. Як прыметнік са значэннямі 'які мае адносіны да трускалак', 'прыгатаваны з трускалак' ужываецца слова «трускалачны» (http://www.skarnik.by/tsbm/83914).

У адным тэксце лепш ужываць словы з аднолькавымі каранямі: або «клубніцы» і «клубнічны», або «трускалкі» і «трускалачны».

Пыталася [id151087253|Nadya Kovsher].
==================================
Добры дзень!

Як правільна - "ровар" ці "веласіпед"? Ці магчыма ўжыванне слова "ровар" у літаратурным (афіцыйным) маўленні?

***

Вітаем!

На цяперашні момант абодва гэтыя словы ўжываюцца як стылістычна нейтральныя ў літаратурнай мове, з'яўляюцца абсалютнымі сінонімамі. Аднак заўважым, што слова «ровар» стала шырока ўжывацца ў літаратурнай мове параўнальна нядаўна. Праз падабенства з рускай некаторыя карыстальнікі мовы пачалі пазбягаць слова «веласіпед», хоць да гэтага яно доўгі час, яшчэ з дарэформеннай пары, было асноўным варыянтам (у форме «вэлясыпэд»). Вось, напрыклад, артыкул з класічнага «Расійска-беларускага слоўніка» С. Некрашэвіча і М. Байкова (1928):

► велосипед — вэлясыпэд, самакат

Пыталася [id136554978|Лена Дорофейчик].
==================================
«Савушкін прадукт» адмовіўся ад беларускай мовы на запакоўцы
==================================
Вітаю!

Колькі часу таму я, карыстаючыся online-слоўнікам Skarnik.by, а дакладней яго тлумачальнай часткай, адшукаў наступнае тлумачэнне слова «бляшанка»: бляшаная банка. Ужытае ў ім слова «банка» дужа мяне зацікавіла, паколькі руска-беларускі пераклад слова «банка» такога варыянта не прапануе. Там жа, у тлумачальным слоўніку, знайшоў яго тлумачэнне: шкляная або бляшаная пасудзіна, звычайна цыліндрычнай формы.

Пытанне: ці магчыма ўжываць гэтае слова (банка) заместа «слоік» альбо «бляшанка»? Ці нарматыўна гэта?

***

Вітаем!

Сапраўды, «Тлумачальны слоўнік беларускай мовы» падае слова «банка» ў названым вамі значэнні.

Аднак, відаць, гэта той выпадак, калі не варта ісці за старым тлумачальным слоўнікам. У новым «Тлумачальным слоўніку беларускай літаратурнай мовы» (як у яго першых версіях, так і ў выданні 2016 года) значэнне 'шкляная або бляшаная пасудзіна' ў слова «банка» не вылучаецца.

Заўважым, што і дарэформенны «Расійска-беларускі слоўнік» С. Некрашэвіча і М. Байкова перакладае рускае «банка» рознымі варыянтамі акрамя «банка»:

► банка — слоiк, бляша́нка; мед. ба́нька

Такім чынам, на нашу думку, улічваючы даныя найноўшага тлумачальнага слоўніка літаратурнай мовы, ужыванне слова «банка» ў названым вамі значэнні трэба разглядаць як ненарматыўнае. Пры перакладзе рускага назоўніка «банка» мы раім прытрымлівацца рэкамендацый акадэмічнага руска-беларускага слоўніка.

Пытаўся [id424063960|Ян Вішнеўскі].
==================================
Добры дзень, дапамажыце, калі ласка, як напісаць на мове: гарантия три года на заводской брак?

***

Вітаем!

Гарантыя на заводскі брак тры гады. 

Пытаўся [id429273712|Андрей Бакиновский].
==================================
Вiтаю ! :) 
Раскажыце, калi ласка, чым адрозьнiваюцца (лексiчна) словы "стан" i "становiшча" 
Дзякуй шчыры за дапамогу.

***

Вітаем!

Гэтыя словы, якія, зразумела, з'яўляюцца сінонімамі, маюць пэўнае разыходжанне ў семантыцы (сэнсавым значэнні), праз якое іх даволі проста адрозніць. 

Слова «становішча» звязана ў першым значэнні з прасторай, месцам. Ад гэтага значэння і пайшлі пераносныя, такія як, напрыклад, 'роля ў грамадстве' (сацыяльнае становішча — гэты выраз як бы кажа пра тое «месца», якое чалавек займае ў соцыуме) і гэтак далей.

«Стан» жа у першую чаргу мае на ўвазе ўнутраныя ўмовы, акалічнасці існавання чаго-небудзь. Напрыклад, выраз «эканамічны стан краіны» можна растлумачыць як эканамічныя ўмовы, якія склаліся ў краіне.

Больш падрабязна пра значэнні гэтых слоў можна даведацца ў тлумачальным слоўніку:

стан — http://www.skarnik.by/tsbm/79748
становішча — http://www.skarnik.by/tsbm/79780

Пыталася [id157091045|Аляксандра Піліповіч-Сушчыц].
==================================
Вітаю! Як па-беларуску будзе "Интегрированная среда разработки" (анг. "Integrated development environment")?

***

Вітаем!

Інтэграванае асяроддзе распрацоўкі.

Пытаўся [id138548045|Віктар Ляшкевіч].
==================================
Здравствуйте. Подскажите, пожалуйста, есть ли какая-либо школа белорусского языка в Санкт-Петербурге? Может быть есть какие-нибудь программы по изучению? Заранее спасибо!

***

Вітаем!

З вашым пытаннем мы звярнуліся да [id14403373|Генадзя Агафонава] з суполкі [club26773121|Беларусы Пецярбурга]. На жаль, паводле інфармацыі спадара Генадзя, цяпер у Санкт-Пецярбургу няма школы беларускай мовы і не праводзіцца курсаў па яе вывучэнні. Аднак калі вам патрэбная моўная практыка і зносіны з беларускамоўнымі, то вы можаце звяртацца да спадара Генадзя.

Пытаўся [id434884696|Евгений Нескажу].
==================================
Далучайцеся, сябры, калі хочаце такія сабе! 
Нататнікі да 500-годдзя беларускага кнігадруку 
 
https://www.talaka.by/projects/2096/overview
==================================
Добрага часу, паважанае спадарства! Адкажыце, калі ласка, як слушна перакласць на беларускую мову рускі выраз "ваша честь", які выкарыстоўваюць калі звяртаюцца да суддзі. Загадзя дзякую.

***

Вітаем!

На гэтае пытанне мы адказвалі тут: https://vk.com/adkazy?w=wall-71024062_1512

Пытаўся [id307072073|Міхаіл Чаркасаў].
==================================
Дзень добры!
1. Шукаў у слоўніках беларускі адпаведнік расійскаму выразу "непорочное зачатие", знайшоў толькі гэтыя словы паасобку. Як будзе правільна па-беларуску?
2. "Зачатие" падаецца як 
зачатие — заснітак м. // Расейска-беларускі медыцынскіх тэрмінаў
зачацце ср. зачатие // Беларуска-расейскі (Крапіва)
панос м. — зачатие, беременность // Беларуска-расейскі (Байкоў-Некрашэвіч)
У апошнім выпадку адразу ўзнікае пытанне: як жа будзе, прабачце, з расійскай "понос":
понос — лякса ж. // Расейска-беларускі медыцынскіх тэрмінаў
понос — ляксы // Расейска-беларускі кароткі фармакалагічны
лякса ж. — понос (Ц) (мыт; дрыстачка) // Беларуска-расейскі (Байкоў-Некрашэвіч) 
панос, -су м. понос // Беларуска-расейскі (Крапіва)
Так адкуль гэтая разнастайнасць тэрмінаў і адначасова іх супярэчнасць? Вядома, што Крапіва часта браў у слоўнік відавочныя русізмы, дык якімі тэрмінамі слушна будзе карыстацца сёння для ўсіх згаданых паняццяў?

***

Вітаем!

Разнастайнасць і супярэчлівасць, пра якія вы кажаце, сапраўды існуюць на цяперашні момант у беларускай тэрміналогіі. Сітуацыя тут выглядае наступным чынам. Многія тэрміны перакладзены на беларускую мову, створана досыць шмат даведнікаў па розных галінах ведаў. Аднак, па-першае, часта гэтыя даведнікі папросту невядомыя шырокаму колу людзей, доступ да іх абмежаваны, бо, напрыклад, асобныя з іх не выстаўлены ў інтэрнэце і іх можна знайсці толькі ў бібліятэках і да т. п. Па-другое, наяўныя крыніцы падаюць вельмі неаднастайную лексіку, бо ўсе яны ствараліся рознымі аўтарамі часта з зусім адрознымі поглядамі на мову. Таму пры рабоце з рознымі крыніцамі ролю іграе яшчэ і разуменне таго, хто, калі і з якімі мэтамі ствараў гэты канкрэтны даведнік.

Больш падрабязна пра сучасную беларускую тэрміналогію, прычыны разнастайнасці ў ёй і тое, якім чынам варта падыходзіць да яе выкарыстання, чытайце ў артыкуле «Пошук беларускай тэрміналогіі» тут: http://movazbor.net/poshuk-terminalohii/

Калі пераходзіць да тэрмінаў, пра якія вы пытаецеся, то перакладаць іх варта так:

► непорочное зачатие — беззаганнае зачацце (Ісуса Хрыста), бязгрэшнае зачацце (Дзевы Марыі);
► зачатие — зачацце;
► понос — панос. 

У рускай мове тэрмінам непорочное зачатие называюць два розныя разуменні — зачацце Ісуса Хрыста і зачацце Багародзіцы, Дзевы Марыі. У іншых мовах гэтыя разуменні разводзяцца. Зачацце Дзевы Марыі ад звычайных бацькоў, пры якім яна не атрымала ў спадчыну першароднага граху, называецца на лацінскай мове Immaculata conceptio (па-нямецку die unbefleckte Empfängnis). Па-беларуску гэтае разуменне перадаецца тэрмінам «бязгрэшнае зачацце», якім карыстаюцца, напрыклад, аўтары «Беларускай энцыклапедыі» (гл. 1-ю прымацаваную выяву). Зачацце ж Ісуса Хрыста ад Святога Духа, пры якім Дзева Марыя засталася цнатлівая, па-лацінску называецца Virginalis conceptio (па-нямецку die Jungfrauengeburt). На беларускую мову гэты тэрмін трэба перакладаць як «беззаганнае зачацце» (асобна тэрмін «беззаганны» фіксуецца «Слоўнікам рэлігійных і багаслоўскіх тэрмінаў царкоўнаславянска-беларускім» http://churchby.info/bel/215).

У «Беларускай энцыклапедыі» ёсць артыкул «Зачацце» (гл. 4-ю прымацаваную выяву) з тлумачэннем адпаведнага разумення. Паколькі гэты тэрмін падаюць і аднамоўныя, і перакладныя слоўнікі, яго можна лічыць агульнапрынятым. 

У народнай мове слова «панос» мае розныя значэнні, аднак у літаратурнай мове за ім замацавалася значэнне 'расстройства дзейнасці кішэчніка з частымі вадкімі экскрэментамі' (http://www.skarnik.by/tsbm/54643). Такое ж значэнне яно можа мець і ў беларускай народнай мове (гл. 2-ю і 3-ю прымацаваныя выявы). Дарэчы, ёсць яно і ў літаратурнай украінскай (http://sum.in.ua/s/ponos).

Хацелася б асобна сказаць пра слоўнікі, удзел у стварэнні якіх браў К. Крапіва.

Па-першае, найгалоўнейшыя з гэтых слоўнікаў ствараліся не асабіста К. Крапівой, ён быў адным з аўтараў або рэдактарам, таму рашэнні па ўключэнні пэўных слоў прымаліся калектыўна. Напрыклад, ва ўкладанні першага выдання «Руска-беларускага слоўніка» прымалі ўдзел Пятро Глебка, а таксама Якуб Колас.

Па-другое, русізмы, як і, напрыклад, паланізмы, траплялі ў гэтыя слоўнікі не проста з жадання аўтараў, а былі ўзятыя з розных крыніц на беларускай мове, такіх як кнігі і газеты, таму часта іх з'яўленне ў слоўніках было абумоўлена рэальным функцыянаваннем гэтых слоў і выразаў у мове.

Такім чынам, не варта ўспрымаць акадэмічныя слоўнікі, створаныя пры ўдзеле К. К. Атраховіча, як безумоўна няякасныя. Вядома, за апошнія дзесяцігоддзі шмат чаго змянілася як у мове, так і ў моўнай сітуацыі ў краіне і многія выданні састарэлі, аднак у некаторых выпадках дасягненні беларускай савецкай лексікаграфіі, такія як, напрыклад, «Тлумачальны слоўнік беларускай мовы», і дагэтуль застаюцца не перасягнутыя. 

Пытаўся [id20702645|Аляксандр Бялян].
==================================
Сёння мы адзначаем 135-ю гадавіну з дня нараджэння Янкі Купалы (Івана Дамінікавіча Луцэвіча), класіка беларускай літаратуры і аднаго з заснавальнікаў новай беларускай літаратуры і літаратурнай мовы.

Няхай вечна жыве памяць пра Прарока!

Са святам!
==================================
7 ліпеня 1887 нарадзіўся Марк Шагал - адзін з найбуйнейшых прадстаўнікоў эўрапейскага авангарднага мастацтва XX ст.
==================================
«Заручаныя і Эйфелева вежа», мастак: М. Шагал
==================================
«П'яніца », мастак: М. Шагал
==================================
«Сіні дом», мастак: М. Шагал
==================================
«Над горадам», мастак: М. Шагал
==================================
«Вакно. Віцебск.», мастак: М. Шагал
==================================
«Скрыпач», мастак: М. Шагал
==================================
Прывітанне! Падкажыце, як правільна: "у краі" ці "ў краю"?

***

Вітаем!

Правільна — у краі.

http://www.slounik.org/search?dict=nazounik&search=%D0%BA%D1%80%D0%B0%D1%96&x=0&y=0

Заўважым, аднак, што ў прыказцы «у родным (сваім) краю (-і), як у раю (-і)» можа ўжывацца і форма «краю», і «краі» (гл. прымацаваную выяву з «Тлумачальнага слоўніка прыказак» Івана Лепешава і Марыі Якалцэвіч).

Правільна [id56520001|Аляксандр Захожы].
==================================
Глядзіце новую серыю Чарапашак-ніндзя!

Створана [club99010784|Kanapa Project] пры падтрымцы [club136884833|КінаКіпа].
Прыемнага прагляду!
==================================
Выстаўляючы гэтую кнігу, абвяшчаем: першыя 20 выпускаў ГСБМ ёсць у сеціве без пропускаў!)
Паведамляем, што найпаўнейшая калекцыя на цяперашні момант (першыя 20 выпускаў (пакуль што без 18-га, бо ён эксклюзіўна толькі ў нас 😊), а таксама большасць 20-х і нават некалькі 30-х) можна знайсці на сайце twirpx.com тут:
http://www.twirpx.com/files/languages/belarusian/dictionaries/gistarychny_slo_nik_belaruskay_movy/

Прыемнага чытання/вывучэння!
==================================
Будзьце ласкавыя, як слушна: лёжачы, ці то лежачы? Дзякуй.

***

Вітаем!

Правільна — лежачы.

http://www.skarnik.by/rusbel/36237

Заўважым, што дапушчальнай будзе і форма «лежучы», якая фіксуецца ў слоўніках як агульнамоўных (http://www.slounik.org/search?dict=dzsl&search=%D0%BB%D1%8F%D0%B6%D0%B0%D1%86%D1%8C&x=0&y=0), так і дыялектных (http://www.slounik.org/search?dict=lahojsk&search=%D0%BB%D0%B5%D0%B6%D1%83%D1%87%D1%8B&x=0&y=0), а таксама ўжываецца ў літаратуры:

► Неаднойчы, лежучы ўвечары на нарах, гутарыў я з маймi суседзьмi. (Францішак Аляхновіч. У капцюрох ГПУ.)

Пытаўся [id9825211|Мікалай Вайцешык].
==================================
Цікава «прынцып роўнасьці й вольнага выкарыстаньня дзяржаўных моваў» разумеюць у Міністэрстве гандлю — калі ты беларускамоўны, то будзеш атрымоўваць інфармацыю па-расейску. 
 
Усе аргумэнты эканамічнага й тэхнічнага характару ў Міністэрстве гандлю нічым не падмацаваныя, а нежаданьне прывесьці закон «Аб абароне правоў спажыўцоў» у адпаведнасьць з Канстытуцыяй, каб кожны грамадзянін мог атрымаць інфармацыю на сваёй мове, носіць прынцыповы характар. 
 
Падрабязьней https://www.svaboda.org/a/28579596.html
==================================
📌 У гэты чацвер, 29 чэрвеня, адбудзецца прэзентацыя кнігі Германа Бідэра: 
📖 Антон Луцкевіч. Беларуская граматыка 
 
Уваход вольны!

* * * 

⚠ Даведка:

Пра невялічкую граматыку Луцкевіча амаль нічога не ведалі, пакуль нямецкі мовазнаўца Карл Гутшміт (які, дарэчы, цудоўна размаўляў па-беларуску) не знайшоў у гамбургскай бібліятэцы размножаны рукапіс граматыкі Антона Луцкевіча. Аўстрыйскі славіст і беларусіст Герман Бідэр падрыхтаваў і выдаў тэкст граматыкі з каментарыямі. Мяркуецца, гэта быў курс лекцый, які Антон Луцкевіч чытаў у Вільні для настаўнікаў і распрацаваў у 1915 — 1916 гадах, яшчэ да Браніслава Тарашкевіча.
==================================
Вiтаю! 
Як правiльна, ранiцай цi ранiцой? 
Дзякуй за дапамогу :)

***

Добры дзень!

Калі гаворка ідзе пра прыслоўе, г. зн. слова адказвае на пытанне «калі?» і ўжываецца без прыназоўніка, то выкарыстоўваюцца абодва варыянты: «Калі ён вярнуўся? — Раніцой (раніцай)».

http://www.skarnik.by/tsbm/70623

Калі ж мы скланяем назоўнік «раніца», правільнай формай з'яўляецца «раніцай(-аю)»: «Снег пачаў ісці перад самай раніцай (раніцаю)».

http://www.slounik.org/search?dict=nazounik&search=%D1%80%D0%B0%D0%BD%D1%96%D1%86%D0%B0&x=0&y=0

Пыталася [id157091045|Аляксандра Піліповіч-Сушчыц].
==================================
па-беларуску або па-расейску
==================================
па-беларуску і па-расейску адначасова
==================================
Добры дзень! 
Падкажыце, як перакладаецца на беларускую мову медыцынскі тэрмін "образец". Кантэкст наступны: образцы для анализов, пробирки для образцов, изучение образцов биологического материала и т. д. 
Ці з'яўляецца беларускі тэрмін "узор" адзіным магчымым варыянтам? Ці лепш выкарыстоўваць, напрыклад, тэрмін "проба"? 
Дзякуй! 
 
*** 
 
Вітаем! 
 
Словы «ўзор» і «проба» ў адпаведных значэннях сапраўды вельмі блізкія. Але паміж імі ёсць пэўна розніца. «Проба» абазначае тое, што ўзялі з канкрэтнай мэтай. «Узор» жа можа значыць як тое самае, так і нейкі біялагічны матэрыял, які, напрыклад, выпадкова знайшлі ў ходзе следства, што важна для крымінальнай медыцыны. Таму для захавання гэтых адценняў сэнсу ў медыцынскай тэрміналогіі лепш усё ж ужываць назоўнік «узор».

Пытаўся [id35958204|Кирилл Куршук].
==================================
Новыя знаходкі. :>
http://nn.by/?c=ar&i=192340
==================================
Як па-беларуску будзе "нижние бельё"?

***

Вітаем!

Рус. нижние бельё — бел. сподняя бялізна

http://www.skarnik.by/rusbel/48647

Пытаўся [id184696239|Влад Шут].
==================================
Адпачні разам з кніжкай! Летні распродаж ад Halijafy.by!

Лета ў самым разгары. Надыходзіць ліпень, а гэта азначае, што доўгачаканы час адпачынкаў ужо наступіў. А добрая кніжка можа стаць выдатным сябрам падчас паездак! З 23 па 29 чэрвеня зніжкі да 50% у онлайн-краме Галіяфы! На акцыі кнігі нобелеўскіх лаўрэатаў, абраная літаратура выдавецтва, гістарычныя кнігі, а таксама летнія дзіцячыя кніжкі ад 2.99 рублёў! Спяшайцеся, колькасць кніг абмежавана!

Правядзі лета весела разам з кнігамі ад кнігарні Галіяфы!

*акцыйныя кошты распаўсюджваюцца толькі на замовы з сайта Halijafy.by
==================================
У сталічнай "Акадэмкнізе" з'явілася выданне: 

📖 Мовазнаўцы : нарысы па гісторыі беларускай лінгвістыкі
Д.В.Дзятко, П.А.Міхайлаў. – Мінск : А.М.Янушкевіч, 2017. – 496 с. 

📝Кніга складаецца з нарысаў пра тых вучоных-філолагаў, якія 
ў ХІХ−ХХІ стагоддзях распрацоўвалі разнастайныя праблемы ўсходнеславянскай лінгвістыкі. Падаюцца характарыстыкі асноўных прац, біяграфічная інфармацыя, факты навуковай і педагагічнай дзейнасці. 
Выданне прызначана спецыялістам у галіне мовазнаўства, выкладчыкам і студэнтам вышэйшых навучальных устаноў, а таксама ўсім, хто цікавіцца гісторыяй нацыянальнай філалогіі. 
Асобы, якім прысвечаны нарысы: Р. Аванесаў, М. Азбукін, А. Аксамітаў, М. Байкоў, Р. Барадулін, А. Бардовіч, С. Бархудараў, А. Баханькоў, Л. Більдзюкевіч, М. Булахаў, С. Буліч, Н. Вайтовіч, М. Васілеўскі, І. Волкаў, Л. Выгонная, В. Вярэніч, І. Гайдукевіч, М. Дурнаво, А. Зубаў, М. Кавалёва, Я. Казановіч, А. Карзон, М. Карнеева-Петрулан, Я. Карскі, А. Каўрус, Ф. Клімчук, А. Круталевіч, А. Крывіцкі, А. Курыла, Б. Лапаў, Л. Леўшчанка, І. Мацвеенка, Ю Мацкевіч, І. Насовіч, Л. Падгайскі, К. Панюціч, Я. Рамановіч, С. Рохкінд, М. Сакалоў, К. Скурат, М. Сулер, П. Сцяцко, Т. Сцяшковіч, А. Чабярук, А. Шахматаў, Ф. Янкоўскі, М. Яўневіч. 

📄З Прадмовы да выдання: 
«Гэтая кніга пісалася некалькі дзясяткаў гадоў. Нарысы, з якіх яна складаецца, ствараліся ў розны час і ў розных абставінах, многія былі апублікаваны ў беларускім і замежным друку. Аднак ёсць важная агульная рыса, што аб’ядноўвае іх у адзінае выданне, – увага да творчай асобы. 
Гісторыя мовазнаўства нярэдка па-традыцыі ўспрымаецца як эвалюцыя навуковых ідэй, паслядоўнасць метадалагічных канцэпцый, працэс выпрацоўкі пэўных раздзелаў навукі пра мову. На самой справе гісторыя любой галіны ведаў, у тым ліку лінгвістыкі, фарміруецца сукупнасцю поглядаў асобных вучоных у кантэксце тых грамадска-палітычных абставін, у якіх адбывалася іх станаўленне. Як пісаў вядомы славіст С. Бярнштэйн, «навука – гэта не абстракцыя, не ідэі, не гісторыя творчасці, гэта чалавек, рэальны чалавек, паяднаны многімі повязямі з мінулым і сучаснасцю». Зразумець і аб’ектыўна асэнсаваць гісторыю мовазнаўства можна толькі праз усведамленне ролі навуковага суб’ектывізму ў ёй. 
Такім чынам, прапанаваная кніга ў многім суб’ектыўная. 
Па-першае, пры адборы персаналій для нарысаў улічваліся розныя крытэрыі, але асноўнае месца сярод іх займала індывідуальная навуковая цікавасць да той або іншай асобы. Найперш увагу прыцягвалі вядомыя філолагі, якія шмат зрабілі для станаўлення мовазнаўства (І. Насовіч, Я. Карскі, А. Шахматаў, С. Буліч, М. Дурнаво, М. Байкоў, С. Бархудараў, Н. Вайтовіч, Р. Аванесаў і інш.). Важным падавалася адзначыць іх ролю ў развіцці беларускай навукі, падкрэсліць менавіта нацыянальны кампанент у жыцці і дзейнасці гэтых асоб. Шэраг нарысаў прысвечаны вучоным, жыццё і даследчыцкая праца якіх цалкам або часткова заставаліся terra incognita нават для вузкіх спецыялістаў па гісторыі мовазнаўства (Л. Більдзюкевіч, І. Волкаў, Я. Казановіч, А. Карзон, М. Карнеева-Петрулан, А. Круталевіч, А. Курыла, Л. Леўшчанка, І. Мацвеенка, М. Сулер, С. Рохкінд і г. д.). Героямі іншых нарысаў сталі лінгвісты, якія праз асабістае знаёмства, навуковыя або педагагічныя кантакты пэўным чынам паўплывалі на прафесійнае станаўленне аўтараў (М. Булахаў, М. Васілеўскі, Л. Выгонная, В. Вярэніч, І. Гайдукевіч, А. Зубаў, М. Кавалёва, А. Каўрус, Ф. Клімчук, А. Крывіцкі, Ю. Мацкевіч, К. Панюціч, Я. Рамановіч, П. Сцяцко, А. Чабярук, Ф. Янкоўскі, М. Яўневіч і інш.). 
Па-другое, аб’ём інфармацыі пра розных вучоных у нарысах таксама розны. Падрабязнасць выкладу, паўната звестак залежаць ад навуковых задач нарыса, ступені «вядомасці» той або іншай асобы, а таксама ад захаванасці архіўных і бібліятэчных фондаў. 
Па-трэцяе, большасць матэрыялаў у кнізе вызначаюцца ацэначнасцю. Вывучэнне шматлікіх бібліяграфічных, гістарычных і дакументальных крыніц, навуковае супрацоўніцтва з некаторымі героямі кнігі дазволілі інтэрпрэтаваць факты гісторыі беларускага мовазнаўства, адыходзячы часам ад агульнапрынятых меркаванняў, выказваць свае ўласныя, альтэрнатыўныя погляды. 
Трэба думаць, што ў выніку ўзаемадзеяння ўсіх суб’ектыўных фактараў чытачы атрымаюць аб’ектыўнае ўяўленне пра ролю канкрэтных лінгвістаў у развіцці нацыянальнай філалогіі. Лакуны, якія, магчыма, засталіся ў жыццяпісах вучоных, павінны ў перспектыве натхніць новыя пакаленні даследчыкаў на далейшыя пошукі».

💴Цана: 32-34 руб.
==================================
Хацелася б ведаць дакладна, бо ўціхую выпраўляю памылкі на афіцыйным бланку арганізацыі: інавацыйнае Ўнітарнае прадпрыемства ці Унітарнае? Дзякуй.

***

Вітаем!

Калі слова «ўнітарнае» пішацца ў арыгінале, які вы выпраўляеце, з вялікай літары, то трэба пісаць У: інавацыйнае Унітарнае... 

Калі «ўнітарнае» ў арыгінале напісана з малой, то павінна пісацца ў: інавацыйнае ўнітарнае...

Ў захоўваецца, калі ўвесь тэкст напісаны вялікімі літарамі: ІНАВАЦЫЙНАЕ ЎНІТАРНАЕ...

Пытаўся [id6231037|Ромка Джа].
==================================
Прывітанне :)
Як перакласці на мову "стою на носочках"?
Дзякуй!

***

Вітаем!

Па-беларуску кажуць «на насках». 

http://www.skarnik.by/tsbm/42572 (1-е значэнне).

Таксама сінанімічным з'яўляюцца выразы «на дыбачках» http://www.skarnik.by/tsbm/21323 і «на пальчыках» http://www.skarnik.by/rusbel/102625.

Пыталася [id282132926|Ружа Міхайлоўская].
==================================
Як сказаць "я прикрою"? У сэнсе "я прикрою тебя".

***

Вітаем!

У гэтым значэнні ўжываецца дзеяслоў «прыкрыць»: я прыкрыю цябе. 

► – Давай к кулямёту! Прыкрый! (Васіль Быкаў. Жураўліны крык.)

Пытаўся [id184696239|Влад Шут].
==================================
Паводле апытаньня, 82% беларусаў лічаць, што асноўнай мовай беларускага футбольнага чэмпіянату павінна быць беларуская. Але ня ўсе футбольныя клюбы згодныя зь гэтым. 
 
«Віцебск» займае 1-е месца сярод футбольных клюбаў беларускае Вышэйшае лігі, што ігнаруюць беларускую мову. 
 
Наогул, абодва клюбы, што прадстаўляюць Віцебскую вобласьць, зусім не выкарыстоўваюць беларускую мову — наваполацкі «Нафтан» заняў 2-е месца ў «Рэйтынгу небеларускамоўнасьці». 
 
Як сталася, што ў той час, калі Беларуская фэдэрацыя футболу стала на шлях упэўненай беларусізацыі, «Віцебск», а таксама «Нафтан», «Шахцёр», «Менск» і «Славія» беларускую мову амаль не выкарыстоўваюць, альбо не выкарыстоўваюць зусім? 
 
Падрабязьней https://www.svaboda.org/a/28564923.html
==================================
Прывітанне! Падкажыце, калі ласка, як на беларускай будзе фраза "продолжение следует"?

***

Вітаем!

Гэты выраз перакладаецца як «працяг будзе».

http://www.skarnik.by/rusbel/74089

На гэтае пытанне мы адказвалі тут: https://vk.com/adkazy?w=wall-71024062_4358

Пытаўся [id56520001|Аляксандр Захожы].
==================================
Добры дзень.

Мне даўно ўжо не дае спаць гэтае пытанне. Як правільна запісаць слова "сцверджанне" тарашкевіцай? Сьцьверджаньне?

Дзякуй.

***

Вітаем!

Так, тарашкевіцай гэтае слова пішацца менавіта як «сьцьверджаньне».

Мяккі знак пасля с пішацца паводле наступнага правіла:

► 29. Памякчэньне с, з перад наступнымі мяккімі зычнымі (апроч г (ґ), к, х) перадаецца на пісьме ў межах слова (асыміляцыйнае памякчэньне): сьвет, сьнег, сьпевы, сьфінкс, бясьсьнежны, бундэсьліга, дысьлякацыя, мюсьлі, радасьць, расьцьвісьці, эксьлібрыс, на высьпе, у зьмесьце, Сьміт, Сьцяпан, Касьцюшка, Лэсьлі, Шэксьпір; зьвер, зьдзек, разьбіць, спазьніцца, у арганізьме, на прызьбе, пры спазьме, Зьбігнеў, Зьвіяд, Зьміцер; у т. л. перад [й]: зьезд, зьёрзаць, зьі́нець, разьюшаны, разьятраны, пасьянс, часопіс “Парызьен”.

Другі мякіі знак трэба пісаць згодна з правілам пра ц і дз перад наступным мяккім в:

► 30. Зычныя ц, дз перад наступным мяккім в у межах кораня – таксама мяккія: цьвёрды, цьвік, цьвікля, цьвіль, цьвінтар, цьвіркун (побач з цвыркун), цьвяліць, цьвярозасьць, бацьвіньне, буцьвець, дранцьвець, ліцьвін (побач зь літвін), сьцьвердзіць, чацьвер, яцьвяг, Цьвер, Цьвікаў, Цьвірка, Мацьвей, Сьцьвіга, Яцьвязь; дзьве, дзьверы, Дзьвіна, Ядзьвіга (побач зь Ядвіга).

Апошні мяккі знак павінен пісацца паводле гэтага правіла:

► 40. На канцы асновы ўласнабеларускіх словаў (на месцы старажытных спалучэньняў “зычны + й”) і шэрагу пазычаньняў, а таксама ў іх склонавых формах – паміж галоснымі сьвісьцячыя [з’], [с’], [дз’], [ц’], санорныя [л’], [н’] ды шыпячыя [ж], [ш], [ч] падаўжаюцца й абазначаюцца падвойным напісаньнем адпаведных літараў:

...

гуканьне, жаданьне, улоньне, казаньню, квеценьню, руньню; Курганьне, Любаньню;

Пытаўся [id67669738|Канстанцін Новікаў].
==================================
#слоўнік #беларуская_мова

Хочаце зрабіць карысны падарунак сабе ці сябру? 🎁

Прапаноўваем вашай увазе 📖 расейска-беларускі слоўнік Некрашэвіча й Байкова!

📝Кніга зьяўляе сабою перавыданьне найлепшага і найпаўнейшага расейска-беларускага слоўніка міжваеннага часу, першае выданьне якога зьявілася ў 1928 годзе. Слоўнік зьмяшчае больш за 60 тысяч слоў і быў створаны паводле выбаркі лексыкі з “Словаря белорусского наречия” I. Насовіча, “Смоленского областного словаря” У. Дабравольскага, “Беларуска-польска-рускага слоўніка” Я. Ціхінскага, “Віцебскага краёвага слоўніка”, “Практычнага вайсковага слоўніка”, рукапісных слоўнікаў П. Шпілеўскага i С. Мядзьведзкага, а таксама з выбраных літаратурных твораў і народнай мовы. Аўтары імкнуліся ўхіляцца ад штучных наватвораў, аддавалі перавагу словам, якія існуюць у народнай і літаратурнай мове.

💵 Цана: 9,90 руб.

►Заказвайма слоўнік тут: 👇
https://arche.by/item/2307
==================================
Калі з прыхільнасьцю да расейскае мовы усё больш-менш зразумела, то ўзьнікае пытаньне, адкуль такая любоў у «Савушкіна прадукту» да казаскае мовы? На гэты конт добра выказаўся галоўны рэдактар «Эканамічнай газэты» Леанід Фрыдкін: 
 
«Паводле казаскага заканадаўства на таварах, што рэалізуюцца ў Казахстане, абавязкова павінна быць інфармацыя на казаскай мове. Таму што ў казахаў тэнге тэнгой, а матчына мова — барлық жоғарыда аталғанм. У сэнсе uber alles. Нашым вытворцам гэта ня дужа дорага атрымалася? Засвоілі туған тіл, патриоттары жалған?» 
 
Падрабязьней https://www.svaboda.org/a/28550487.html
==================================
Добры дзень! Адкажыце, калi ласка, цi можна па-беларуску сказаць ПРЫЦЯЖЭННЕ цi абавязкова ПРЫЦЯГНЕННЕ?
Дзякуй!

***

Вітаем!

Абодва гэтыя словы ёсць у нашай мове. Аднак «прыцяжэнне» ўжываецца толькі ў якасці фізічнага тэрміна.

http://www.skarnik.by/tsbm/66932

http://www.slounik.org/search?dict=krapivabr&search=%D0%BF%D1%80%D1%8B%D1%86%D1%8F%D0%B6%D1%8D%D0%BD%D0%BD%D0%B5&x=0&y=0

Пыталася [id322544405|Mila Kurilovich].
==================================
Афлайнавы ангельска-беларускі слоўнік Валентыны Пашкевіч у кожны Android смартфон і пляншэт! 📱
 
📝Кніга зьяўляе сабою першы ангельска-беларускі слоўнік сярэдняга памеру (каля 30 тысячаў слоўнікавых артыкулаў), вынік шматгадовай працы Валентыны Пашкевіч і супрацоўнікаў Беларускага Інстытуту Навукі і Мастацтва (БІНіМ) у ЗША і Канадзе. 
Асаблівасьцю слоўніка ёсьць ужываньне ў ангельскай частцы амэрыканскага варыянту ангельскае мовы, як больш пашыранага ў сьвеце. Гэта датычыць асаблівасьцяў правапісу, вымаўленьня, сэмантыкі слоў і фразэалёгіі. У беларускай частцы ўжываецца клясычны правапіс.

📌Інструкцыя:

1) Усталёўваем праграму GoldenDict Free:
https://play.google.com/store/apps/details?id=mobi.goldendict.android.free

2) Спампоўваем далучаны файл AngielskaBielaruski.lsd

3) Заходзім у каталёг GoldenDict і капіюем туды файл AngielskaBielaruski.lsd

4) Запускаем праграму GoldenDict 

5) Абіраем "Ангельска-беларускі слоўнік" і націскаем "Працягнуць"

6) Гатова! Можна ўводзіць ангельскія словы й праглядаць пераклады.
==================================
Добры дзень! Падкажыце, калі ласка, у дачыненні да відаў садавіны і агародніны лепш казаць "гатунак" ці "сорт"? Дзякуй.

***

Вітаем!

У дачыненні да культурных раслін трэба выкарыстоўваць выключна слова «сорт». Напрыклад, можна сказаць «новыя сарты яблынь», «высокаўраджайныя сарты збожжавых». 

Слова «гатунак» ужываецца тады, калі гаворка ідзе пра розныя віды тавараў. Напрыклад, кажуць пра гатункі мукі, сукна, віна, цукерак і г. д.

Больш пра гэтыя словы можна даведацца ў тлумачальным слоўніку:

► сорт http://www.skarnik.by/tsbm/78543
► гатунак http://www.skarnik.by/tsbm/16946

Пыталася [id151087253|Nadya Kovsher].
==================================
Адкажыце калі ласка, як правільна:
Файна ці Добра?
Кепска ці Дрэнна?
Вялікі дзякуй!

***

Вітаем!

Усе чатыры паказаныя вамі словы ёсць у беларускай мове. Гэта дзве пары сінонімаў, блізкіх значэннямі, хоць яны і маюць пэўныя адрозненні. Пра гэтыя адрозненні вы можаце даведацца са слоўнікаў. 

Добра — http://www.skarnik.by/tsbm/20684
Файна — http://www.slounik.org/search?dict=krapivabr&search=%D1%84%D0%B0%D0%B9%D0%BD%D0%B0&x=0&y=0
Дрэнна — http://www.skarnik.by/tsbm/21121
Кепска — http://www.skarnik.by/tsbm/32952

Пытаўся [id138968936|Станислав Микулич].
==================================
📌 Адразу спасылка: https://vk.com/movamuz 
✌🖖🏻 Вітаем! Мы вас запрашаем у нашу суполку, дзе Вы пачуеце сапраўды беларускія гіты! 
Мы ствараем музычную прастору беларускамоўнай музыкі. Адзіная наша мэта - развіццё і распаўсюджванне беларускай культуры. Слухаем і атрымліваем асалоду ад. 
У нас вы знойдзеце: 
📅 першыя музычныя навіны; 
🎤 хіты беларускай эстрады; 
💯 аматарскую музыку ўсіх жанраў; 
😃 ну і натуральна добры настрой. 
https://www.youtube.com/watch?v=yQojlVWFrkY
==================================
This video is unavailable because its creator's account has been blocked
==================================
У Вышэйшай лізе футбольнага чэмпіянату Беларусі гуляе 16 клюбаў тры зь іх прадстаўляюць сталіцу — гэта «Дынама-Менск», «Крумкачы» й «Менск». 
Як прадстаўлена беларуская мова ў футбольных клюбах, што знаходзяцца ў сэрцы Беларусі, дзе амаль кожны тыдзень нараджаюцца новыя прабеларускія ініцыятывы, і адкуль беларуская мова пашыраецца на ўсю Беларусь? 
 
Падрабязней https://www.svaboda.org/a/28536006.html
==================================
Паважанае спадарства! 
За невялікі час існаваньня нашае ініцыятывы мы агучылі па-беларуску 10 сусьветна вядомых фільмаў. Раней мы ніколі не займаліся агучкамі і з нуля вучыліся працаваць са спецыфічнымі праграмамі, мікрафонам і ўласным голасам. На навучаньне мы адвялі сабе 10 фільмаў, і апошнія працы, нарэшце, сталі адпавядаць жаданаму ўзроўню. 
Шмат хто ведае пра нашыя агучкі, але не наважваецца іх паглядзець, бо ліча што аматарская праца ня можа быць дастаткова якаснай. Мы ж упэўненыя, што аматары здольныя ствараць прыстойны прадукт! 
Прапануем вам паглядзець 10-ці хвілінны прома-ролік пра [club137358267| Gavarun_by] і паслухаць прыклады нашых агучак.
==================================
Дабрыдзень! Цікавіць пытанне арыгінальных назваў, у прыватнасці, назвы расійскіх партый. У навуковых працах яны пішуцца без двукоссяў, такім чынам, трэба так і перакладаць Союз 17 октября - Саюз 17 кастрычніка, Конституционно-демократическая партия - Канстытуцыйна-дэмакратычная партыя?

***

Вітаем!

Так, назвы партый, у тым ліку расійскіх, перакладаюцца. 

У перакладзеным выглядзе названыя вамі расійскія партыі зафіксаваны, напрыклад, у «Беларускай энцыклапедыі» (гл. прымацаваныя выявы).

Пытаўся [id53867784|Уладзіслаў Саўчкоў].
==================================
Бяжым купляць! 😎
==================================
Выйшаў «Арфаэпічны слоўнік беларускай мовы», які змяшчае транскрыпцыі больш за 117 000 слоў!
==================================
Вітаю, спадарства! Ужо не ўпершыню звяртаюся да вас, і Англіі вам за гэта ўдзячны)))
Падкажыце, калі ласка: уласная назва "Дзень мастоў" у варыянце транслітарацыі як будзе слушна выглядаць? Дзякуй

***

З выкарыстаннем дыякрытычных знакаў транслітараваны варыянт павінен выглядаць так:

► Dzień mastoŭ

Калі вы з нейкіх прычын мусіце выкарыстоўваць выключна літары англійскага алфавіта без дадатковых знакаў, то транслітаруйце наступным чынам:

► Dzien mastou

Пытаўся [id9825211|Мікалай Вайцешык].
==================================
4 чэрвеня 1918 была апублікавана «Беларуская граматыка для школ» Браніслава Тарашкевіча
==================================
Моладзевы летнік на радзіме Васіля Быкава! 
 
14-18 чэрвеня ў Бычках на радзіме Васіля Быкава пройдзе моладзевы летнік, на які запрашаецца моладзь ад 18 да 30 гадоў. 
 
Жадаючым трэба запоўніць анкету да 10 чэрвеня (http://bit.ly/2rNgxxl). 
 
Удзельнікі змогуць сумясціць супольную працу, навучанне і адпачынак: папрацуюць над аднаўленнем школы пісьменніка, паслухаюць лекцыі, паслухаюць выступленні беларускіх бардаў. 
 
За будынкам школы Васіля Быкава зараз даглядае грамадскасць Віцебшчыны, а валанцёры працуюць над яе аднаўленнем. Да важнай справы спрычыняцца і ўдзельнікі летніка. Кожны дзень іх таксама чакаюць лекцыі, канцэрты, гульні, творчыя сустрчы пад адкрытым небам. 
 
Фінансавыя ўмовы: 
Арганізатары забяспечваюць праезд і харчаванне удзельнікаў. Пражываць яны будуць у намётах на тэрыторыі сядзібы. 
 
Дадатковая інфармацыя: AITButsefal@gmail.com
==================================
Добры дзень! Дапамажыце, калі ласка !
- Карыца ці цынамон? 
- Лімон ці цытрына? Які варыянт правільна выкарыстоўваць? 
- як правільна перакласці "еда приготовленная с любовью"? Ежа прыгатаваная ці ежа падрыхтаваная, з любоўю ці з каханнем?
- дадатак ці прыкладанне. ("приложение на телефон ")
Вялікі дзякуй )))

***

Вітаем!

1, 2. Агульнапрынятымі варыянтамі сёння з'яўляюцца «карыца» і «лімон». Іх выкарыстанне не будзе парушаць якія б тое ні было нормы беларускай мовы. 

Назоўнікі «цынамон» і «цытрына» фіксаваліся ў слоўніках 20-х гадоў, таму яны таксама маюць права на існаванне. Але праз іх доўгае невыкарыстанне шырокімі коламі насельніцтва значэнне гэтых слоў можа быць незразумелае, дапусцім, вашай беларускамоўнай бабулі з вёскі, вучням звычайнай беларускамоўнай школы і г. д. Дзеля гэтага на цяперашні момант трэба разглядаць назоўнікі «цынамон» і «цытрына» як словы, якія знаходзяцца, так бы мовіць, яшчэ толькі на шляху да адраджэння, і ў спрэчных сітуацыях карыстацца агульнапрынятымі сінонімамі. 

3. У адносінах да ежы ўжываецца дзеяслоў «гатаваць». Назоўнік «каханне» выкарыстоўваецца толькі тады, калі гаворка ідзе пра любоў да асобы іншага полу. Такім чынам, правільна «ежа, прыгатаваная з любоўю».

4. Тое, што па-руску называецца «(мобильное) приложение», на беларускую перакладаецца як «(мабільная) праграма». Таму фразу «Я скачала себе приложение на телефон» лепш за ўсё перакласці як «Я запампавала сабе праграму на тэлефон». На пытанне пра гэтае слова мы адказвалі тут: https://vk.com/wall-71024062_1060

Пыталася [id10485474|Александра Вербовская].
==================================
Сябры, на пачатку траўня пачаўся збор подпісаў пад інтэрнэт-пэтыцыяй за роўнасьць беларускае й расейскае моваў у заканадаўстве — далучайцеся і вы, рабіце рэпосты, падпісвайце пэтыцыю па спасылцы! 
https://www.svaboda.org/a/28516744.html 
 
Само па сабе прыняцьце прававога акту на адной мове не абмяжоўвае правоў грамадзяніна. Немагчымасьць карыстацца правам узьнікае з-за адсутнасьці перакладу тэксту прававога акту на другую дзяржаўную мову. 
 
У эталённым банку прававой інфармацыі прыкладна 200 тысяч нарматыўных актаў і толькі крыху больш за 3% зь іх на беларускае мове. Беларускамоўныя акты малаколькасныя, маюць нязначны зь юрыдычнага пункту гледжаньня тэхнічны характар і невялікія памерам. Толькі каля 50 законаў Беларусі прынятыя й апублікаваныя па-беларуску. Гэта катастрафічна звужае магчымасьці беларускамоўных грамадзян Беларусі карыстацца актамі дзяржаўных органаў толькі па-беларуску.
==================================
Дабрыдзень! Расказаць ці распавесці?

***

Вітаем!

Сваім пытаннем вы закранулі тэму, якую мы хацелі падняць ужо даўно.

Адразу даючы адказ, зазначым: з гэтых двух слоў натуральным ва ўжыванні будзе толькі дзеяслоў «расказаць».

Сёння многімі дзеяслоў «распавесці» ўспрымаецца як адметная адзінка беларускай мовы. На самай жа справе гэтае слова запазычана зусім нядаўна. Прычым запазычана яно без уліку асаблівасцяў нашай мовы. Пра гэта ў 1997 годзе ў газеце «Наша слова» пісаў акадэмік Аляксандр Падлужны (поўны тэкст яго артыкула прымацаваны ў выглядзе файла ў фармаце pdf). 

Пра небеларускае паходжанне гэтага слова гаварылі не толькі навукоўцы. Пісаў пра яго, напрыклад, і наш славуты літаратар Янка Брыль. У яго кнізе 1994 года «Вячэрняе» (стар. 183) чытаем:

«З любові да Валодзі (Караткевіча. — Заўв. адмін.) маладыя ўляпіліся за набытыя ім на вучобе ў Кіеве ўкраінізмы. Распавядаць — ад росповідати, ад чаго ў іх пайшоў і распавед, і прыкры наватвор аповяд, і распавяду, а то і такое ў маладой, шыкоўнай паэткі са сцэны: «Я вам распаўю свой верш...» Нібыта ён, шануючы вас, саграшыў у пялёначкі».

Такім чынам, калі вы хочаце, каб ваша беларуская мова была натуральнай, сапраўды падобнай да мовы нашых продкаў, да мовы класікаў нашай літаратуры, то вам варта пазбягаць у маўленні дзеясловаў «распавесці», «распавядаць». Да таго ж у беларускай, акрамя «расказваць», ёсць слова «апавядаць» (але няма «апавесці»). 

Пытаўся [id53867784|Уладзіслаў Саўчкоў].
==================================
Ня загадзя нам даслалі - позна публікуем, але хай праца не прападае дарма.

Сябры, мы, Выдавецтва “Галіяфы” і Литературный детский клуб “Сундучок”, запрашаем вас на прэзентацыю першага беларускамоўнага выдання Льюіса Кэрала “Скрозь люстэрка, і што ўбачыла там Аліса”, якая адбудзецца 26 траўня ў памяшканні LOFT cafe. 
Гэта кніга- неверагодная. Яна вядама ва ўсім свеце. Яе выдавалі амаль ва ўсіх краінах. Яе іллюстравалі найлепшыя мастакі, па ей здымалі фільмы, стваралі музыку. Цяпер кніга Кэрала “Скрозь люстэрка, і што ўбачыла там Аліса” ёсць і на беларускай мове, яе пераклад зрабіла Вера Бурлак- перакладчыца, аўтарка некалькіх уласных кніг паэзіі і прозы. Іллюстрацыі да гэтага выдання выканала мастак Кацярына Дубовік, ужо вядамая беларускім чытачам выразнымі і стылёвымі ілюстрацыямі да цэлага шарагу выданняў, у тым ліку дзіцячых. 
На наш позірк, кніга атрымалася цудоўнай. Гэтае выданне мы лічым вельмі цікавым, адпавядаючым сусветным патрабаванням да Кэралаўскіх тэкстаў. А таму, разважая аб тым, як бы мы жадалі яе прэзентаваць, мы вырашылі, што найлепшым будзе расказаць не толькі пра наша выданне, але і пра тыя, самыя знакамітыя, якія існуюсь у свеце, пра тых, хто перакладаў, іллюстраваў і агучваў Алісу і яяе неверагодныя прыгоды. 
26 траўня ў памяшканні LOFT cafe мы будзем распавядаць пра гісторыю кнігі Льюіса Кэрала “Скрозь люстэрка, і што ўбачыла там Аліса”, чытаць ее фрагменты з Верай Бурлак, слухать розныя музыкальныя фрагменты, створаныя па матывам кнігі.
Прыходзце, будзе вельмі цікава!
Для каго гэта прэзентацыя: для ўсіх прыхільнікаў Алісы.
Месца сустрэчы: LOFT cafe, П. Броўкі, 22.
Уваход вольны, але трэба запісацца. Калі вы плануеце быць, пакіньце заяўку тут, альбо нам на e-mail sunduchokknig@gmail.com, ці патэлефануйце +375445565590 (Vel) Таццяна
==================================
Як думаеце, што патрэбна беларускім дзецям? Чаго б яны хацелі? Паглядзіце, што адказваюць наведвальнікі бясплатных заняткаў беларускай мовы "Мова дзяцей" у Гомелі.
==================================
Вітаю. Падкажыце, калі ласка, як перакладаецца з беларускай мовы выраз не дам рады або даць рады і якія варыянты перакладу ёсць. Ведаю, што ў гэтага выказвання ёсць некалькі варыянтаў. Загадзя дзякуй

***

Вітаем!

Сапраўды, гэты выраз шматзначны. У першым значэнні ён перакладаецца як «справиться, сладить с чем-нибудь, с кем-нибудь», «одолеть что-нибудь». Напрыклад: даць рады дзікай жывёліне — справиться с диким животным. 

У другім значэнні яго сэнс на рускую можна перадаць як «оказать помощь», «помочь». Напрыклад: спадзяюся, дактары дадуць рады — надеюсь, врачи помогут.

Тлумачальны слоўнік таксама падае ў яго значэнне, у якім на рускую фразеалагізм можна перакласці як «дать совет, посоветовать» (http://www.skarnik.by/tsbm/19981 — глядзець унізе ў выразах). Але ў гэтым выпадку трэба разглядаць «даць раду(ы)» не як непадзельны выраз, а як свабоднае спалучэнне, тоеснае значэннем словазлучэнню «даць параду». 

У народнай мове фразеалагізм «даць рады», акрамя названых, можа мець значэнне, у якім на рускую перакладаецца як «пробовать», «искать решение, выход». Напрыклад: якой ён толькі рады не даваў — чего он только не пробовал.

Пры ўжыванні з адмоўем гэты выраз таксама можа перакладацца як «ума не приложить».

http://www.slounik.org/search?dict=krapivabr&search=%D1%81%D0%BE%D0%B2%D0%BC%D0%B5%D1%81%D1%82%D0%BD%D0%BE%D0%B5+%D0%BE%D0%B1%D1%81%D1%83%D0%B6%D0%B4%D0%B5%D0%BD%D0%B8%D0%B5&x=0&y=0

Кампанент «рада» ўжываецца і ў іншых устойлівых спалучэннях, якія можна знайсці як у перакладных, так і ў аднамоўных слоўніках.

Раней пытанне пра гэты выраз мы разглядалі тут: https://vk.com/adkazy?w=wall-71024062_3000

Пыталася [id388751806|Кацярына Пінчук].
==================================
❤🌍 Адразу спасылка: https://vk.com/movamuz 
🤘🏻 Вітаем! 🙀 Вы любіце беларускую мову? 😻 Вы любіце беларускую культуру? А можа проста любіце слухаць добрую музыку? 👉 Мы запрашаем вас у сваю суполку, у нас музыка толькі на беларускай мове. Мы аб'яднаем беларускі музычны прастор. Мы не ўдзельнічаем у палітыцы, адзіная наша мэта - развіццё і распаўсюджванне беларускай культуры. 
 
📅 свежыя навіны з музычнай арэны Беларусі; 
📊 самыя новыя кліпы і музыка; 
📈 самая лепшая музыка на беларускай эстрадзе; 
⚠ толькі правераная якасцю музыка; 
🌟 папулярызацыя беларускай культуры; 
💃 музыка ўсіх жанраў; 
😃 ну і, вядома, добры настрой. 
 
ВІТАЕМ: https://vk.com/movamuz
==================================
Як вядома, далёка ня ўсе беларускія вытворцы тавараў і паслуг паважаюць права беларускамоўных спажыўцоў на родную мову. 
 
Як ставіцца да такіх вытворцаў, кожны павінен вырашаць сам, але ці трэба падтрымліваць зь імі любыя адносіны, калі існуюць тыя вытворцы, што ставяцца да беларускамоўных спажыўцоў з павагай? 
 
У допісе інфармацыя аб некаторых з тых беларускіх вытворцаў харчовых тавараў, што выкарыстоўваюць беларускую мову ў сваёй дзейнасьці, а таксама лічаць, што інфармацыя аб таварах і паслугах у абавязковым парадку павінна даводзіцца на дзьвюх дзяржаўных мовах Беларусі. 
 
Рабіце рэпосты, пашырайце інфармацыю і падтрымлівайце сваіх!
https://www.svaboda.org/a/28502387.html
==================================
Дзе правільна ўжываць "зараз", а дзе "цяпер" 
 
Раней у нашай суполцы ўжо абмяркоўвалася гэтае пытанне, але паколькі яно даволі спрэчнае, мы вырашылі звярнуцца да гэтай тэмы зноў. 
 
У Моўніку сітуацыя паказана досыць поўна, але ўсё ж не зусім. Ужыванне слова «зараз» не ў адносінах да будучыні разглядаецца як адназначная памылка. Аднак у класічнай літаратуры такіх прыкладаў даволі шмат. Вось некаторыя з іх: 
 
► — Што?! — адказаў нервова Запара. — Лодак тут зараз няма. (Іван Мележ. У гарах дажджы.) 
 
► — Якая ты нядобрая, Паўлінка! Ты зараз - страшна, страшна, пачакаць, пачакаць! Гэтак і ўсю сваю моладасць пачаканкамі перачакаем. (Янка Купала. Паўлінка.) 
 
► Зараз час людзей справы, работы, людзей шчырае, свядомае працы, а не пустых балбатуноў. (Цішка Гартны. Гаспадар.) 
 
Да таго ж у крытыкаваным у відэа тлумачальным слоўніку, акрамя ўзятага з літаратуры, прыводзіцца прыклад з народнай творчасці: 
 
► Дзе раней быў мох, там зараз канюшыны стог. 
 
Відаць, няправільна будзе спісваць усе гэтыя выпадкі на памылкі. 
 
Ва ўсіх прыведзеных намі вышэй прыкладаў ёсць агульная рыса: у сказах няма дзеяслова-выказніка. Гэта наводзіць на думку, што правіла павінна быць такім: калі гаворка ідзе пра цяперашні час, але дзеяслова няма, то можна ўжываць і «цяпер» і «зараз», калі дзеяслоў ёсць, то глядзім на форму: пры форме цяперашняга часу ўжываем «цяпер», пры форме будучага часу — «зараз». 
 
І такім правілам можна карыстацца. Аднак заўважым, што строгім яго назваць нельга. У айчыннай літаратуры знаходзім прыклады, калі гаворка ідзе пра цяперашні час, ёсць дзеяслоў у форме цяперашняга часу, але аўтар ужывае «зараз»: 
 
► — Гэта дзіцячы дом наш, самым лепшым лічыцца. Гуляюць зараз… на сонейку… (Міхась Зарэцкі. Дзіўная) 
 
► — Што ж ты да нас маеш — ці ж гэта нашы, думаеш? Мала брадзягаў бадзяецца зараз? (Цішка Гартны. Прысады.) 
 
► Прыемна было і тое, што вось яны, удвух толькі тут, у лесе, зараз маўчаць, пад ціхі пошум соснаў думаючы кожны сваё. (Міхась Стральцоў. Двое ў лесе.)
==================================
Дзень добры, падкажыце калі ласка, ці варта перакладаць назву крамы на беларускую мову ў дадзеным выпадку, ці так рабіць нельга. Можа ёсць якія памылкі. Загадзя Дзякуй за дапамогу!

***

Вітаем!

Пры рэгістрацыі юрыдычнай асобы назва мае падавацца на абедзвюх дзяржаўных мовах. Зрэшты, прыдуманая вамі назва (брэнд) можа не супадаць з назвай зарэгістраванай юрыдычнай асобы. Такім чынам, калі гэта ваша крама, вы ў любым выпадку самі можаце вырашаць, на якой мове будзе пададзена назва ў афармленні. 

Такія складанаскарочаныя словы можна перакладаць, як і звычайныя: кампанія «Трэст Прамбуд» (Трест Промстрой). У вашым выпадку гэта будзе «БудСтыльМэбля».

Дзвярныя петлі па-беларуску называюцца «завесы». Таксама пасля назвы вуліцы трэба паставіць коску: вул. Машэрава, 14.

У астатнім заўваг па вашай выяве няма. Зычым вам поспехаў і дзякуем за пашырэнне беларускамоўнай прасторы!

Пытаўся [id37511735|Максім Буракоўскі].
==================================
Спадары і спадарыні, адкажыце, калі ласка, як правільна вымаўляць слова "белавежская" - белавеская ці белавежкая ці белавешская ці яшчэ як???
 Загадзя дзякуй!

***

Вітаем!

Правільнае вымаўленне: белавеская (гл. прымацаваныя выявы з «Беларускага літаратурнага вымаўлення» Фёдара Янкоўскага).

Пытаўся [id373038511|Лявон Сьпірыдонаў].
==================================
Вітаю!
Дзе ўжываць "выбітны" і дзе "выдатны"? Ці есць розніца?

***

Вітаем!

Гэтыя два словы — абсалютныя сінонімы. Магчыма, іх семантычная блізкасць тлумачыцца тым, што прыметнік «выбітны» пашырыўся ў літаратурнай мове не так даўно і не паспеў яшчэ набыць свае адметныя рысы.

Такім чынам, на цяперашні час вы можаце ўжываць гэтыя словы паводле свайго меркавання.

Пытаўся [id157440124|Максім Далінскі].
==================================
Удобный город. Петиция #688. Все нормативные акты в стране принимать на обоих госу ...
==================================
Вітаю, сябры! Прапануем вам паглядзець па-беларуску кранальны мультфільм Марка Осбарна “Маленькі прынц”. Мультфільм створаны па матывах апавяданьня-казкі Антуана дэ Сэнт-Экзюпэры “Маленькі прынц”. Вы пабачыце гісторыю дзяўчынкі, жыцьцё якой педантычная маці падпарадкавала строгаму плану, але ўсё рушыцца са з’яўленьнем дзіўнага суседа зь яго неверагоднымі гісторыямі аб Маленькім прынцы, зорках і падарожжах! Дзеткі даведаюцца пра сапраўднае сяброўства, любоў да жывёл і звычайных кветак, а дарослыя ўспомняць, як важна слухаць сваё сэрца, ды не сьпяшацца пазбаўляць сваіх дзяцей дзяцінства… 
Мультфільм агучаны суполкай [club137358267| Gavarun_by]. Тэкст чыталі: [id406555416|Адам Трыпутнік], [id408599070|Таша Мурзэнштольц]. 
Аўтар перакладу: [id95250730|Цімафей Каліноўскі]. 
Постар: [id403026989|Fornir Iogannen]. 
Спампаваць фільм можна на старонцы [club137358267| Gavarun_by].
==================================
#пошта

[id374419931|Татьяна Юнцевич] даслала нам наступнае пытанне:

У каго ёсць узор якой-небудзь заявы на беларускай мове. Як яе правільна афармляць?
==================================
Банкі і кандытарскія фабрыкі, настроеныя супраць беларускамоўных спажыўцоў
==================================
Вітаю!

Ці можна ўжываць слова "вітаю" ў афіцыйным лісце/гутарцы?

***

Вітаем!

Так, дзеяслоў «вітаць» можна ўжываць у тэкстах усіх стыляў без абмежаванняў. 

Калі вы, ужываючы гэты дзеяслоў, хочаце падкрэсліць паважлівае стаўленне да суразмоўніка, то можаце зрабіць гэта з дапамогай займенніка «вы» ці ветлівага звароту, напрыклад «спадар». Альбо можна выкарыстаць абодва гэтыя звароты: «Вітаю вас, спадар Андрэй». 

Пытаўся [id389858246|Степан Пан].
==================================
Вядома, што існуе ня менш як 10 прычын, чаму беларуская мова павінна быць на ўпакоўках тавараў і пры інфармаваньні аб паслугах, а насамрэч такіх прычын значна болей.

 Але ня ўсе вытворцы тавараў і паслуг лічаць, што беларускамоўны спажывец у Беларусі мае права атрымоўваць інфармацыю аб таварах і паслугах на роднай беларускай мове. 
У межах падрыхтоўкі заканадаўчых зьменаў у закон «Аб абароне правоў спажыўцоў», паводле якіх прапаноўвалася, каб інфармацыя даводзілася адначасова на абедзьвюх дзяржаўных мовах — беларускай і расейскай, я зьвяртаўся да шматлікіх вытворцаў. 
Сёньня вы пазнаёміцеся зь некаторымі з тых, якія лічаць, што беларускамоўнаму спажыўцу дастаткова толькі мовы расейскай, і іх аргумэнтамі на карысьць такой пазыцыі.

Падрабязней https://www.svaboda.org/a/28478263.html
==================================
Дабрыдзень! Як лепш за ўсё ў беларускай мове нешта сцвярджаць, бо "дакладна" і "сапраўды" не заўсёды падыходзяць, а хочацца нешта ўніверсальнае выкарыстоўваць?

***

Вітаем!

Падказаць нешта ўніверсальнае даволі складана. Кожная сітуацыя маўлення — унікальная, таму для кожнай будзе прыдатны свой выраз. 

Адпаведнікі звычайнаму рускаму «да» ў беларускай мове наступныя: так, але, ага.

Акрамя варыянтаў, што назвалі вы, як сцвярджальны адказ на нешта можна ўжываць: праўда (і праўда), дапра́ўды, напраўду, папраўдзе. Адзначым, што гэтыя варыянты ў функцыі сцвярджальнага адказу менш універсальныя, чым «сапраўды», таму трэба адчуваць у якой сітуацыі яны будуць дарэчы.

Пытаўся [id53867784|Уладзіслаў Саўчкоў].
==================================
Добры дзень! У мяне такое пытанне, ці мажліва мне пісаць па беларуску і размаўляць у медыцынскім унівестітэце? Узнікла такое пытанне таму, што некаторыя кажуць, што нельга... Дапамажыце, будзьце ласкавы... 
 
*** 
 
Вітаем! 

Мы пераслалі Вашае пытаньне Ігару Случаку https://vk.com/ihar_sluchak, як вядомаму моўнаму інспэктару і барацьбіту за правы беларускае мовы, і вось што ён адказаў, цытуем:

"Вядома можна, ніхто нікому не можа забараніць размаўляць ці пісаць па-беларуску. Калі такія спробы будуць - няхай чалавек звяртаецца наўпрост да мяне - аформім таго, хто забараняе па арт. 9.22 КаАП "Парушэнне заканадаўства аб мовах" і больш ён такога не скажа ))"
 
Пытаўся [id146373754|Уладзіслаў Лотыш].
==================================
Месяц таму распачаўся чарговы футбольны чэмпіянат Беларусі ў Вышэйшай лізе. На сёньняшні дзень вышэйшыя прыступкі турнірнай табліцы сярод 16 каманд дзеляць салігорскі Шахцёр, менскае Дынама й барысаўскі БАТЭ. Цікава, што і ў 2016 годзе менавіта гэтыя тры каманды былі пераможцамі — першае месца і чэмпіёнства атрымаў БАТЭ, Шахцёр быў другім, а Дынама-Менск заняло трэцяе месца. 
 
Як ставяцца да беларускай мовы пераможцы леташняга чэмпіянату й лідары чэмпіянату сёлетняга? Адказ на гэта даюць самі клюбы ў сваіх афіцыйных адказах, а таксама нізараньне за камандамі на стадыёнах і ў сеціве.

Падрабязней http://www.svaboda.org/a/28465794.html
==================================
Каб выратаваць чалавецтва ад пагібелі, група мужных даследчыкаў адпраўляецца ў самае самотнае вандроўніцтва, да іншай галактыкі. Нямногія вытрымаюць неймаверныя цяжкасці і выпрабаванні, бо лёс запатрабуе ад іх самае каштоўнае. Але тыя, што здолеюць прайсці ўвесь шлях да канца, падаруюць чалавецтву веру і надзею... і каханне! 
Прапануем вам па-беларуску адзін з самых яркіх і велічных фільмаў у жанры касмічнай фантастыкі - “Інтэрстэлар” Крыстафера Нолана! 
Фільм агучаны суполкай [club137358267| Gavarun_by]. Тэкст чыталі: [id406555416|Адам Трыпутнік], [id408599070|Таша Мурзэнштольц]. 
Аўтар перакладу: [id95250730|Цімафей Каліноўскі]. 
Постар: [id95250730|Цімафей Каліноўскі]. 
Спампаваць фільм можна на старонцы [club137358267| Gavarun_by].
==================================
Запрашаем на [club103035548|Беларускую інтэлектуальную гульню #16], якая адбудзецца 3 траўня ў рэстаране "Журавінка" (вул. Янкі Купалы, 25). 
Гэта паб-квіз, прысвечаны беларускай культуры (у шырокім сэнсе слова), дзе кожны можа адпачыць душой і паварушыць мазгамі. 
Браць удзел могуць не толькі знаўцы беларушчыны, але і проста кемлівыя, знаходлівыя людзі. 
 
Працягласць — 2–2,5 гадзіны. 
Кошт квітка — 6 рублёў за 1 чалавека. 
 
Кароткая інструкцыя: 
1. Збярыце каманду ад 2 да 10 чалавек, зарэгіструйце яе ў суполках vk.com/belaruski_pab_kviz і facebook.com/groups/bel.int.fest. 
2. Прыходзьце 3 траўня а 19-й гадзіне ў рэстаран "Журавінка" (вул. Янкі Купалы, 25). 
3. Калі не маеце каманды, усё роўна прыходзьце. Абавязкова знойдзем для вас кампанію! 
 
Раскінем розумам па-беларуску!
==================================
Добры дзень. Паспрачаліся наконт беларускай назвы краю – Сірыя ці Сырыя.
Дзякуй.

[id305015927|Алекс Богуш] 
 
Пасьпеў зьезьдзіць... з'ездзіць , як правільна і чаму? 
 
[id168193993|Канстанцін Каток]

***

Вітаем!

Абодва пытанні звязаныя з розніцай паміж афіцыйным і класічным правапісамі. 

Калі вы карыстаецеся афіцыйным правапісам (так званай наркамаўкай — правіламі, якія вывучаюцца ў школе, якімі карыстаюцца ў дзяржаўных установах, паводле якіх складаюцца тэксты афіцыйных выданняў), то правільныя варыянты — Сірыя і з'ездзіць.

У выпадку калі вы выкарыстоўваеце класічны правапіс («тарашкевіцу» —альтэрнатыўны, неафіцыйны збор правілаў), то павінны пісаць Сырыя, зьезьдзіць.

Поўныя зборы правілаў абодвух правапісаў ёсць у адкрытым доступе:

► афіцыйны — http://libelli.narod.ru/misc/rules.htm

► класічны — http://knihi.com/storage/pravapis2005.html

Пра самі правапісы, іх узнікненне можна пачытаць па спасылцы на правілы класічнага правапісу (пададзена вышэй) а таксама на Вікіпедыі:

► афіцыйны — https://be.wikipedia.org/wiki/%D0%9D%D0%B0%D1%80%D0%BA%D0%B0%D0%BC%D0%B0%D1%9E%D0%BA%D0%B0

► класічны — https://be.wikipedia.org/wiki/%D0%A2%D0%B0%D1%80%D0%B0%D1%88%D0%BA%D0%B5%D0%B2%D1%96%D1%86%D0%B0
==================================
«Разледзяўшы Ваш зварот паведамляю наступнае. Дзяржаўным мовамі з’яўляюцца беларускія і руская мовы. Частка 1 артыкула 8 закона „Аб мовах“ як базавага заканадаўчага акта, які рэгламентуе аналізіруемые ўзаемаадносіны, устанаўлівае, што мовамі ўзаемаадносін дэяржауных органаў і другіх арганізацый з’яуляюцца беларуская і (або) руская мовы. Змяненні на стадыі падрыхтоўкі распрацоўшчыкі праекта праходзяць працэдуру узгаднення». 

Атаман Улаховіч ня толькі піша з вялікай колькасьцю памылак, але ня ведае, як правільна называюцца законы, зьмены ў якія ўносяцца дэпутатамі: «У 2017 годзе праект закона «Аб унясенні змяненняў і дапаўненняў у закон „Аб аброне спраў (патрэбна — правоў) спажыўцоў“ паступіць на разгляд Палаты прадстаўнікоў». 
 
Таму відавочна, што праблема недастатковага валоданьня дзяржаўнымі мовамі існуе на ўсіх узроўнях дзяржаўных служачых. 
 
Гэтую сытуацыю можна выправіць, выкарыстаўшы эстонскі вопыт, зь якім я добра знаёмы — у структуры Міністэрства адукацыі стварыць Моўную інспэкцыю.
http://www.svaboda.org/a/28449560.html
==================================
З сусветным Днём кнігі, дарагія чытачы! 
 
23 красавіка – гэта дзень нараджэння пісьменнікаў Шэкспіра і Друона, дзень смерці – Сервантэса і дэ ла Вегі. Свята было абвешчана ў 1995 годзе на Генеральнай канфэренцыі ЮНЕСКА ў Парыжы і заклікае ўсіх да чытання і павагі да пісьменніцкага труда. 
 
#ЧытаемБеларускую
==================================
Добры вечар! Як правільна на сАмай справе ці на самОй справе?

***

Вітаем!

Правільна «на сАмай справе».

Гэтае пытанне разглядаў у сваёй кнізе «Культура маўлення» (2007) мовазнавец Іван Лепешаў (гл. прымацаваную выяву).

Пыталася [id172073175|Віка Цярлецкая].
==================================
Дабрыдзень! У якіх выпадках ужываецца "прабач", "выбач" і "даруй"?

***

Вітаем!

Увогуле, тры дзеясловы маюць пэўныя адрозненні ў значэннях. Пра іх можна даведацца ў тлумачальным слоўніку:

прабачыць — http://www.skarnik.by/tsbm/62268
выбачаць — http://www.skarnik.by/tsbm/13340
дараваць — http://www.skarnik.by/tsbm/19549

Што датычыцца менавіта таго выпадку, калі мы выкарыстоўваем іх у загадным ладзе, звяртаючыся да кагосьці, то тут адрозненні паміж трыма сінонімамі меншыя. Усе тры могуць ужывацца, каб проста папрасіць прабачэння за тое, што вы ўчынілі чалавеку нешта дрэннае. «Прабач(це)» і «выбачай(це)» могуць мець адценне значэння пратэсту, нязгоды з чымсьці: «Не, прабач (выбачай, выбач), але я не буду гэтага рабіць». «Даруй(це)» можа мець адценне папярэджання аб чым-небудзь: «Даруйце, можна я прайду?». Але ў рэальных зносінах гэтыя адрозненні ў адценнях могуць блытацца, знікаць, і ўсе тры дзеясловы тады ўжываюцца ў загадным ладзе як абсалютныя сінонімы. 

Звернем увагу на формы дзеяслова выбачаць (выбачыць). У загадным ладзе (адзіночнага ліку) тут ужываюцца формы «выбачай» і «выбач». Разбяром іх асобна:

► выбачай — форма загаднага ладу ад дзеяслова незакончанага трывання (што рабі?), якая фіксуецца слоўнікамі і паводле даных корпуса беларускай мовы (Беларускі N-корпус) і паралельнага корпуса беларускай мовы на сайце http://ruscorpora.ru/search-para-be.html з'яўляецца больш ужывальнай;

► выбач — слоўнікі не падаюць гэтай формы дзеяслова закончанага трывання (што зрабі?), але прыклады яе выкарыстання ў літаратуры ёсць (ужывалі такія аўтары, як Францішак Багушэвіч, Міхась Зарэцкі, Адам Мальдзіс і інш.), хоць яна і сустракаецца радзей за «выбачай».

Пытаўся [id53867784|Уладзіслаў Саўчкоў].
==================================
Дабрыдзень! Чаму ў беларускай мове ўмацавалася назва "Папа Рымскі", а не бацька/тата?

***

Вітаем!

Гэтае слова мае карані ў лацінскай мове. З яе назоўнік разышоўся па многіх мовах і гучыць ва ўсіх іх падобна. У англійскай, напрыклад, ён выглядае як Pope. У свой час слова было запазычана, гэта значыць узята з іншай мовы разам з гучаннем, а не перакладзена па сэнсе (скалькавана) і беларускай мовай. Даныя пра яго паходжанне ёсць у «Этымалагічным слоўніку беларускай мовы» (гл. прымацаваную выяву).

Пытаўся [id53867784|Уладзіслаў Саўчкоў].
==================================
Дабрыдзень! Чаму дзесьці ўжываецца канчатак "я", а дзесьці слова канчаецца мяккім знакам (адбываліся/адбывалісь, сфармавалась/сфармавалася, забяспечвалась/забяспечвалася)? Таксама цікавіць ужыванне канчатка "аў" і яго адсутнасць (сялян/сялянаў).

***

Вітаем!

Пытанне пра постфіксы -ся, -сь мы разбіралі тут:
https://vk.com/adkazy?w=wall-71024062_5737

Кароткі змест нашага адказу: у сучаснай беларускай літаратурнай мове ўжываецца постфікс -ся. Постфікс -сь можа ўжывацца толькі ў вершаваным маўленні. Таму калі вы бачыце (або чуеце) у звычайнай сітуацыі сказ «Я збіраюсь паглядзець гэты фільм» — то перад вамі памылка.

Пытанне пра поўныя і кароткія канчаткі назоўнікаў мы падрабязна разбіралі тут:
https://vk.com/adkazy?w=wall-71024062_5767

Пытаўся [id53867784|Уладзіслаў Саўчкоў].
==================================
«У беларускіх слоўніках, што літаратурнай мовы, што дыялектных, слова «куліч» няма».
Гэта не так. У слоўніках літаратурнай мовы гэтае слова, вядома ж, ёсць: http://www.skarnik.by/tsbm/34685
http://www.slounik.org/search?dict=&search=%D0%BA%D1%83%D0%BB%D1%96%D1%87&x=37&y=5
==================================
Сумная для беларускай мовы статыстыка.

За апошнія 20 гадоў расейская мова страціла пазіцыі ў большасці краін былога СССР, але гэта не пра Беларусь.
==================================
Так, заўжды (амаль заўжды)
==================================
Так, часта
==================================
Толькі калі са мной па-беларуску размаўляюць
==================================
Рэдка
==================================
Не, але хачу пачаць
==================================
Толькі пішу па-беларуску. Першы крок :)
==================================
Не, мне гэта не трэба
==================================
Раім вам гэты новы тэст. :)
http://nn.by/?c=ar&i=189086
==================================
#movabox@velcomlikes 
 
Два гады таму Андрусь Горват сыходзіў з Купалаўскага тэатра дворнікам, а нядаўна вярнуўся аўтарам папулярнай кнігі пра ўнутраны Космас. 
 
Хочаце атрымаць гэтую рэалістычную кнігу пра пошукі шчасця? Да 24 красавіка прайдзіце тэст на movabox.by, і, калі пашанцуе, у вас з'явіцца адна з скрыняў MOVABOX з дзённікам «Радзіва Прудок», дзэн-граблямі і асаблівым цыбульным варэннем.
==================================
Жыцьцё, як і каханьне, не выбірае, у якіх умовах зьявіцца. Будуць яны неспрыяльнымі і цяжкімі, з пастаяннымі перашкодамі, бясконцымі выпрабаваньнямі ці быццам прызначанымі самім лёсам, спакойнымі і ўтульнымі, дзе ўсё на тваім баку і спрыяе, усё роўна жыцьцё будзе імкнуцца працягвацца, а каханьне – ня згаснуць! 
Прапануем вам незвычайную гісторыю жыцьця й каханьня ў фільме Ёргаса Лантымаса “Лобстар” па-беларуску! 
Аўтар перакладу: [id95250730|Цімафей Каліноўскі]. 
Фільм агучаны суполкай [club137358267|Gavarun_by]. Тэкст чыталі: [id406555416|Адам Трыпутнік], [id408599070|Таша Мурзэнштольц]. 
Постэр: [id95250730|Цімафей Каліноўскі]. 
Спампаваць фільм можна на старонцы [club137358267| Gavarun_by].
==================================
Вітаю! У якім значэнні ўжываецца (калі ўжываецца) слова "рысаваць"?

***

Вітаем!

Слова «рысаваць» ужываецца ў сучаснай беларускай мове.

Тлумачальныя слоўнікі вылучаюць у яго 2 значэнні:

1. Перадаваць прадметы на плоскасці ад рукі пры дапамозе графічных сродкаў (звычайна контурамі, рыскамі і пад.). Напрыклад: рысаваць партрэт.

2. Мысленна падаваць у якіх-небудзь вобразах, формах (пераноснае значэнне). Напрыклад: уяўленне рысуе будучыню.

Дарэформенныя слоўнікі падавалі ў гэтага слова і значэнне 'чарціць': http://www.slounik.org/search?dict=bn&search=%D1%80%D1%8B%D1%81%D0%B0%D0%B2%D0%B0%D1%86%D1%8C&x=23&y=10 Сёння, аднак, у гэтым значэнні нарматыўна ўжываецца дзеяслоў «чарціць» (http://www.skarnik.by/tsbm/92651).

Такім чынам, значэнне слова «рысаваць» вузейшае за «маляваць». Як відаць з тлумачэння, рысаваць — гэта звычайна рабіць відарысы контурамі, рыскамі і г. д. Маляваць жа пакрывае як гэтае значэнне, так і ўжываецца, калі гавораць аб стварэнні не толькі контураў, але і поўнай расфарбаванай выявы.

Пытаўся [id138548045|Віктар Ляшкевіч].
==================================
Добрая мажлівасьць прыдбаць слоўнікі ды лінгвістычныя публікацыі!
==================================
#акцыя

Слоўнікі й мовазнаўчыя выданьні па зьніжаных цэнах! 🎓📚

У рамках велікоднага распродажу ARCHE прапаноўвае вашай увазе!

💻 Электронныя выданьні:

►Беларуская навуковая тэрмінолёгія. Том 1. Выпускі 1-11. Электроннае выданьне (PDF)
https://arche.by/item/5729

►Беларуская навуковая тэрмінолёгія. Том 2. Выпускі 12-19. Электроннае выданьне (PDF)
https://arche.by/item/5731

►Беларуская навуковая тэрмінолёгія. Том 3. Выпускі 20-24. Электроннае выданьне (PDF)
https://arche.by/item/5733

►№ 11 (98) — 2010. Лінгвістыка 1920-х: тэрміналёгія, лексыкаграфія, правапіс, фармаваньне літаратурнай мовы. Электроннае выданьне (PDF | EPUB)
https://arche.by/item/869

►Язык і языкаведа. Электроннае выданьне (PDF)
https://arche.by/item/4784

* * * * * * * * * * * * 

📖 Папяровыя выданьні:

►Расійска-беларускі слоўнік Некрашэвіча й Байкова. Папяровае выданьне
https://arche.by/item/2307

►Краёвы слоўнік Чэрвеншчыны. Папяровае выданьне
https://arche.by/item/5655

►Віцебскі краёвы слоўнік: (матар'ялы). Папяровае выданьне
https://arche.by/item/5653

►ARCHE №9 (130) — 2014. Гістарыяграфія 1920-х гадоў: «доўгае XIX стагодзьдзе». Частка 1. Мова і нацыя. Папяровае выданьне
https://arche.by/item/2724

►Беларускія гаворкі ў Краслаўскім раёне Латвіі: сацыялінгвістычнае дасьледаваньне. Папяровае выданьне
https://arche.by/item/5795

* * * * * * * * * * * * 

📌Поўны сьпіс выданьняў і ўсе падрабязнасьці тут:👇
https://arche.by/promotions/28.html
==================================
Папаўненне на паліцы нашай суполкі!)
Доўгачаканая непапяровая версія 12-га выпуску «Гістарычнага слоўніка беларускай мовы» цяпер даступная шырокаму колу цікаўных. І першымі з іх будзеце вы, шаноўныя падпісчыкі Дапамогі па беларускай мове!)
==================================
Згінулі сцюжы, марозы, мяцеліцы, 
Болей не мерзне душа ні адна, 
Сонейкам цёпленькім, зеленню вабнаю 
Абдаравала зямельку вясна. 

Рэчкі бурлівыя, ўчора санлівыя, 
Сёння усталі, плывуць і бурляць; 
Рыбкі шмыглівыя скачуць, купаюцца, 
К небу прыветна з вадзіцы глядзяць. 

Пушчы паважныя, зімку праспаўшыя, 
Радасна песні зайгралі свае; 
Лісці зашасталі, птушкі зачыркалі, 
Свішча салоўка, і дзяцел клюе. 

Поле травіцаю сочнай адзелася, 
Выйшла скацінка і дружна скубе, 
Каля скацінкі падпасвіч з жалейкаю 
Хадзіць навокал ды йграе сабе. 

Грай, грай, жалеечка! Грай, грай, вясёлая! 
Выйграй з вясною і долечку мне; 
З пушчаю, з птушкамі, з вольнымі ветрамі 
Грай мне аб шчасці, грай аб вясне! 

Янка Купала, 1906

Вясеннія ілюстрацыі Suren Nersisyan

#окнапанорама #беларускаямова #белмова #мова #Беларусь #Радзіма #дзякуйзамову #літаратура #верш #ЯнкаКупала
==================================
Добры дзень,
Падкажыце, «суполка» і «супольнасць» могуць ужывацца ў аднолькавым кантэксце як сінонімы ці ўсё ж ёсць адрозненні? Напрыклад, у сацыяльных сетках існуе мноства разнастайных «суполак» ці «супольнасцей»? (рус. «группы»). Дзякуй!

***

Вітаем!

Сёння ў дачыненні да груп у сацыяльных сетках ужываюцца абодва словы. Аднак больш апраўданым уяўляецца выкарыстанне ў гэтым значэнні слова «суполка», бо «супольнасць», паводле тлумачальных слоўнікаў, абазначае якасць чагосьці: супольнасць дзеянняў вучоных з розных краін (http://www.skarnik.by/tsbm/81130). Назоўнік «суполка» ж якраз называе групу, аб'яднанне людзей: суполка «Загляне сонца і ў наша ваконца» (http://www.skarnik.by/tsbm/81129). 

Пытаўся [id35958204|Кирилл Куршук].
==================================
Тут апытанне пра ўжыванне мовы на таварах. Вы ведаеце, што націскаць https://vk.com/intexpress?w=wall-24594538_137819
==================================
Чалавечыя спакусы ніколі не мяняюцца: прага неабмежаванай ўлады дый асабістага багацьця заўсёды вабяць людзей. І ўсё роўна, калі тое багацьце будзе вымярацца зялёнымі паперкамі, ці часам уласнага жыцьця. Заўсёды меньшасьць імкнецца выкарыстоўваць большасьць у сваіх мэтах. 
Прапануем вам цікавы фантастычны погляд на будучыню ў фільме Эндру Нікала “Час” па-беларуску! 
Агучана пры падтрымцы праекта [club136884833|КінаКіпа]. 
Аўтар пераклада: праект [club136884833|КінаКіпа]. 
Фільм агучаны суполкай [club137358267| Gavarun_by]. Тэкст чыталі: [id406555416|Адам Трыпутнік], [id408599070|Таша Мурзэнштольц]. 
Постэр: [id403026989|Fornir Iogannen]. 
Спампаваць фільм можна на старонцы [club137358267| Gavarun_by].
==================================
Праводзім «NAVIBAND» на Еўрабачанне!🌿🌿🌿https://vk.com/naviband22aprilminsk 
 
Ужо 3 мая NaviBand удзельнічае ў першай рэпетыцыі на «Еўрабачанні» ў Кіеве: новая аранжыроўка, новыя вобразы, новая пастаноўка… Але гэта ўсё чакае нас ад NaviBand у маі. А напярэдадні ад’езду музыкі падрыхтавалі для беларускіх слухачоў і прыхільнікаў сапраўдны падарунак – вялікі сольны акустычны канцэрт у Палацы культуры прафсаюзаў у Мінску. 
22 красавіка NaviBand абяцае лепшыя песні, новую падачу і жывое гучанне. 
 
— Гэты канцэрт важны дня нас. Ён будзе сур’ёзнай падтрымкай перад ад’ездам на «Еўрабачанне», — распавядаюць музыкі NaviBand. Абавязкова праспяваем песні з новага альбома «Ілюмінацыя». А вось ад спецэфектаў і дэкарацый мы адмовіліся, увесь акцэнт зробім на музыцы. Спецыяльнае святло на сцэне дапаможа стварыць нам утульную, камерную і, можна сказаць, хатнюю атмасферу. 
 
Нагадаем, што NaviBand прадставіць Беларусь на «Еўрабачанні-2017» з песняй «Гісторыя майго жыцця». На сцэну конкурса беларусы выйдуць у другім паўфінале, 11 мая. 
🔥👉 Вялікі акустычны канцэрт гурта «NAVIBAND» пройдзе 22 красавіка ў Палацы культуры Прафсаюзаў. Квіткі можна набыць на сайце ByCard.by. 
 
Першыя 100 квіткоў па 12 рублёў. 
можна запісацца па квіткі тут: https://vk.cc/6lP1wb 
або замовіць анлайн тут: https://symbal.by/503-naviband-22-krasavika 
 
Квіткі можна набыць на сайце ByCard.by: http://afisha.bycard.by/performance/NAVIBAND_vyalk_akustychny_kancert 
 
Касы (усе 80 кропак продажу квіткоў па Беларусі тут: http://www.bycard.by/info/cashplaces): 
 
— Symbal.by (пр. Незалежнасці, д. 58, ГЦ «Маскоўска-Венскі», 4 паверх, пакой 430), 
— Пераход ГУМ — Mc’Donalds, 
— Пераход ст.м. «Каменная горка», салон сувязі «Алло», 
— ГЦ «Galileo», крама «Электрасіла» (вул. Бабруйская, д. 6), 
— ГЦ «Няміга 3» (вул. Няміга, 3, 3 паверх, пав. 44 «Stolica GSM»)🌿
==================================
Вітаю, сябры! Дапамажыце, калі ласка, перакласці выраз: "косточковые семечковые плодовые культуры". Цікавіць, як правільна перакласці слова "семечковые"

***

Вітаем!

На беларускую гэты тэрмін перакладаецца як «семечкавыя» (http://www.skarnik.by/tsbm/76174).

Такая тэрміналогія выкарыстоўваецца і ў «Беларускай энцыклапедыі» (гл. прымацаваныя выявы).

Дарэчы, у вас, відаць, прапушчана коска пасля слова «косточковые», бо пладовыя культуры не могуць быць адначасова і костачкавымі і семечкавымі.

Пытаўся [id182754965|Александр Булынко].
==================================
Добрага! 
Як мае быць правiльна : руШнiк альбо руЧнiк
Дзякуй

***

Вітаем!

Сучасныя арфаграфічныя слоўнікі не фіксуюць слова «рушнік», таму правільна пісаць толькі «ручнік».

Дадамо, што не толькі напісанне, але і вымаўленне гэтага слова з гукам "ш" будзе няправільным. У афіцыйным стандарце такое вымаўленне лічыцца дыялектным і разглядаецца як ненарматыўнае (гл. прымацаваную выяву з «Беларускага літаратурнага вымаўлення» Фёдара Янкоўскага).

Пытаўся [id94591580|Андрусь Анцух].
==================================
Учора прайшло роўна 460 гадоў, як нарадзіўся Леў Сапега - адзін з найбольш аўтарытэтных і актыўных дзяржаўных дзеячоў нашай гістарычнай дзяржавы - Вялікага Княства Літоўскага
==================================
Нагадаем, што пытанне пра слова «содні» мы разглядалі тут:
https://vk.com/adkazy?w=wall-71024062_1409
Да таго ж у беларускай мове ёсць словы «ілжэсведка», «аддзяленне (міліцыі)», «прыгавор».
==================================
"Руска-беларускі юрыдычны слоўнік" Ігара Буяльскага🔥🔥🔥

У продажы з'явілася мая кніга📙 – "Руска-беларускі юрыдычны слоўнік" Ігара Буяльскага. Слоўнік быў выдадзены ў выдавецтве "ЛогвінаЎ". 456 старонак змяшчаюць больш за 11 тысяч словаў і устойлівых выразаў. Гэта не толькі юрыдычныя тэрміны, але і словы з агульнай, шырока ўжыванай лексікі.

Набыўшы гэты слоўнік, вы зможаце:

🔥 пісаць па-беларуску законы, дамовы, судовыя рашэнні ды іншыя дакументы, ужываныя ў справаводстве (напр., службовые лісты, скаргі, пазоўныя лісты, загады і г. д.); 
🔥 пісаць па-беларуску артыкулы і навуковыя працы з галіны права (калі вы студэнт або навуковец);
🔥 выкладаць ды вучыць па-беларуску юрыдычныя дысцыпліны ў ВНУ (калі вы выкладнік або студэнт);
🔥 кансультаваць па-беларуску грамадзянаў у юрыдычных справах (калі вы адвакат);
🔥 асвятляць па-беларуску судовыя працэсы (калі вы журналіст);
🔥 перакладаць на беларускую юрыдычныя дакументы і тэксты юрыдычнай тэматыкі (калі вы перакладнік);
🔥 лепш вывучыць беларускую мову (калі вы размаўляеце па-беларуску або цікавіцеся беларускай мовай). 

Са слоўніка вы даведаецеся:
🔥 у чым розніца паміж "павінен", "мусіць" і "мае" (у значэнні расійскага слова "должен");
🔥 што "превосходство" - гэта не толькі "перавага", але і "вышэйшасць" ("комплекс вышэйшасці");
🔥 як будзе па-беларуску "выморочное имущество", "исковое производство" і г. д.;
🔥 што слово "дело" па-беларуску будзе не толькі "справа", але і "работа" ("быть без дела", "сидеть без дела" – "не мець нічога да работы"), "учынак" ("доброе дело" - "добры ўчынак"), "інтэрас" ("создать свое дело" - "стварыць свой інтэрас"), "рэч" ("другое дело" - "іншая рэч").

Каб вы атрымалі гэту магчымасць, я 4 гады працаваў над слоўнікам. Начамі, на выходных, падчас водпуску🌴. Я прастудыяваў усе слоўнікі📚, прачытаў усе нумары "Нашай Нівы" пачатку ХХ стагоддзя, творы беларускіх пісьменнікаў. Навучыўся чытаць па-старабеларуску, каб зразумець напісанае ў Статуце ВКЛ і Літоўскай метрыцы. 

Я шмат працаваў над беларускай юрыдычнай тэрміналогіяй, шмат працаваў над тым, каб знайсці правільныя беларускія адпаведнікі да словаў з агульнай лексікі, ужываных ў справаводстве (напр. "дело", "восстанавливать" і г. д.). І цяпер вы можаце карыстацца вынікам маёй працы.

Слоўнік можна набыць у кнігарні "ЛогвінаЎ" (Мінск, пр. Незалежнасці, 37а, ст.м. "Плошча Перамогі"; адчынена штодзень ад 10-й да 22-й гадзіны). Цана - 39 рублёў.

Буду ўдзячны за рэпост! Хай аб слоўніку даведаюцца як найболей людзей!
==================================
"}},{"type":"photo
==================================
"}},{"type":"photo
==================================
"}},{"type":"photo
==================================
"}},{"type":"photo
==================================
"}},{"type":"photo
==================================
"}}],"post_source":{"type":"vk"}}],"post_source":{"type":"vk"},"comments":{"count":0,"can_post":1,"groups_can_post":true},"likes":{"count":17,"user_likes":0,"can_like":1,"can_publish":1},"reposts":{"count":3,"user_reposted":0},"views":{"count":479},"donut":{"is_donut":false},"short_text_rate":0.800000,"edited":1491117428},{"id":6140,"from_id":-71024062,"owner_id":-71024062,"date":1490952519,"marked_as_ads":0,"post_type":"post
==================================
Прывітанне! Ці можна на развітанне казаць "пакуль" (як калька с руск. "пока")? Зразумела, гэта не ўласнабеларуская форма развітання, але, здаецца, дзесьці я чуў, каб так казалі

***

Вітаем!

На гэтае пытанне мы адказвалі тут:

https://vk.com/adkazy?w=wall-71024062_4297

Пытаўся [id56520001|Аляксандр Захожы].
==================================
[club51480983|Вокны Панарама] 👈 ПАДПІШЫСЯ! Падтрымай беларускамоўны бізнэс! 
 
З беларускамоўных па рэпосце! 😉👍 
 
#окнапанорама #белмова #беларускаямова #Беларусь #Радзіма #вясна
==================================
Добры дзень! Скажыце, калі ласка, ці трэба пасля дзеяслова "чакаць" ставіць якісьці прыназоўнік ці не?

***

Вітаем!

Паводле сучасных нарматыўных слоўнікаў прыназоўнік пры гэтым дзеяслове не патрэбны. Кіраванне без прыназоўніка фіксуе і дарэформенны «Беларуска-расійскі слоўнік» М. Байкова і С. Некрашэвіча:

http://www.slounik.org/search?dict=bn&search=%D1%87%D0%B0%D0%BA%D0%B0%D1%86%D1%8C&x=0&y=0,

а таксама «Беларуска-расійскі (Вялікалітоўска-расійскі) слоўнік» Яна Станкевіча (гл. прымацаваную выяву). 

Трэба дадаць, што прыназоўнік «ад» пасля гэтага дзеяслова ўжываецца пры называнні асобы, ад якой чагосьці чакаюць.

Пытаўся [id183528323|Діма Орліківський].
==================================
Раім усім, хто карыстаецца афіцыйным правапісам. 😊
http://nn.by/?c=ar&i=186490
==================================
#памяць
Здаецца, зусім нядаўна не стала прафесара Івана Якаўлевіча Лепешава, вядомага беларускага мовазнаўца. Але на самай справе з дня яго смерці (12 кастрычніка 2014-га) прайшло ўжо больш за два гады. 

Іван Лепешаў нарадзіўся ў 1924 годзе ў вёсцы Іскозы (Віцебская вобласць). Удзельнічаў у Другой сусветнай вайне, быў паранены. Пазней беспадстаўна рэпрэсаваны і толькі ў 1963-м (пасля шасці гадоў у лагерах у Прыморскім краі) рэабілітаваны. Скончыў Аршанскі настаўніцкі інстытут, філфак Гродзенскага педагагічнага інстытута і аспірантуру ў Мінскім педінстытуце. Працаваў настаўнікам беларускай і рускай моў у розных навучальных установах нашай краіны. З 1971 года працаваў у Гродзенскім педінстытуце (пасля ўніверсітэце). Сёння ён найбольш вядомы як аўтар двухтомнага «Фразеалагічнага слоўніка беларускай мовы». 

Наш пост не прымеркаваны да нейкай пэўнай даты, бо нарадзіўся і памёр Іван Якаўлевіч у кастрычніку. Гэтым допісам мы проста хочам яшчэ раз нагадаць пра сапраўды заслужанага чалавека, які пакінуў пасля сябе шмат карыснай літаратуры. Сёння мы прапануем вашай увазе яго работы «Сучасная беларуская мова: спрэчныя пытанні», «Культура маўлення» і «Лінгвістычны аналіз тэксту». Асабліва карысныя яны будуць прафесійным настаўнікам, рэдактарам, перакладчыкам. Але адначасна ўсе гэтыя кнігі напісаны даступнай мовай і будуць цікавыя шырокаму колу чытачоў.
==================================
Вось толькі даведаўся, што да клубаў, якія будуць пісаць прозвішчы гульцоў па-беларуску далучыўся ФК Іслач, а гэта значыць ... Гэта значыць, што ўпершыню ў гісторыі Беларусі больш за палову каманд Вышэйшай лігі (9 з 16) будуць з беларускамоўнымі прозвішчамі гульцоў. А яшчэ 3 гады таму такіх футбольных клубаў наогул не было. Таму і сённяшнія хмары знікнуць у нябыт, а Беларусь, беларуская мова і сапраўдныя беларусы будуць вечна!
==================================
Original: https://scontent.xx.fbcdn.net/v/t1.0-9/17457288_10212236649662080_8808364172846563553_n.jpg?oh=b8c282fc31c763e7531aecc890c26d59&oe=595173A3
==================================
Сёньня, як ніколі, нам трэба болей пазітыўных навінаў і падзей. Больш веры ў сябе, надзеі на лепшы зыход. Прапануем паглядзець па-беларуску сьветлы фільм Мэта Роса “Капітан Фантастык”. Спадзяёмся, гэтая феерычная гісторыя падорыць вам нямала пяшчотных пачуцьцяў… 
Аўтар пераклада: [id95250730|Цімафей Каліноўскі]. 
Фільм агучаны суполкай [club137358267| Gavarun_by]. Тэкст чыталі: [id406555416|Адам Трыпутнік], [id408599070|Таша Мурзэнштольц]. 
Постэр: [id95250730|Цімафей Каліноўскі] 
Спампаваць фільм можна на старонцы [club137358267| Gavarun_by].
==================================
Гэта рэпартажы телеканала ТВ2 (з дзяцінства Магілёў2) з цыклу "Бізнес па-беларуску ў Магілеве". Сам праект мы робім дзеля прасоўвання нашай роднай беларускай мовы. 
 
Падтрымайце праглядамі, лайкамі, рэпостамі! Калі ласка ЛАЙК РЭПОСТ!!! 
 
Беларуская мова гэта голас роднай зямлі!
==================================
Вітаю! Скажыце, калі ласка, якія ў беларускай мове ёсць адпаведнікі рускім «достоинство» і «недостаток»?

***

Вітаем!

Калі ласка, па магчымасці ўдакладняйце пытанні, бо словы «достоинство» і «недостаток» — шматзначныя ў рускай мове. 

Як мы разумеем, у вашым выпадку маюцца на ўвазе назоўнікі, якія апісваюць плюсы і мінусы, станоўчыя і адмоўныя бакі чагосьці. У такім разе варыянты наступныя:

► достоинство — вартасць, добрая якасць, заслуга (http://www.skarnik.by/rusbel/20330, 2-е значэнне) 

► недостаток — загана, хіба, недахоп (http://www.skarnik.by/rusbel/46399, 3-е значэнне), ва́да (http://www.skarnik.by/tsbm/11525)

Пытаўся [id136375339|Алесь Думиков].
==================================
Добры дзень! Цікава, як будзе па-беларуску "гусеницы танка, гусеничный трактор"?

***

Вітаем!

Як вядома, у значэнні насякомага рус. «гусеница» перакладаецца на беларускую як «вусень». Але ў значэнні тэхнічнага тэрміна, пра які вы пытаецеся, у беларускай ужываецца слова «гусеніца»:

http://www.skarnik.by/rusbel/16932

Таму вашы словазлучэнні будуць перакладацца як «гусеніцы танка» і «гусенічны трактар».

Гэта пацвярджаецца данымі тлумачальных слоўнікаў:

Гусеніца 
назоўнік | жаночы род 
Шырокі металічны ланцуг, які надзяваецца на колы трактара, танка для лепшай праходнасці. || прыметнік: гусенічны.

http://www.skarnik.by/tsbm/18454

Такое самае ўжыванне знаходзім у літаратуры:

► Узняўся пыл, штосьці там сталася. Гляджу, танк паварочваецца, паварочваецца, — ну, думаю, зараз дасць мне тут. Аж не — не дасць, бо ззаду сцелецца гусеніца, усё ж я яе збіў. (Васіль Быкаў. Маладыя гады: Аўтабіяграфічныя дыялогі з Алесем Адамовічам)

► З Кругавіцкага лясніцтва запознена прылескатаў гусенічны трактар і масіўным адналямешным плугам абараў пажарышча — цераз шырокую і не плыткую баразну пажар наўрад ці перакінецца на ацалелыя баравыя нерушы. (Віктар Гардзей. Бедна басота)

Пытаўся [id12996983|Павал Дзедуль].
==================================
Беларусь уваходзіць у Эўразійскі эканамічны саюз (далей — ЭАЭС), а гэта значыць, што на тэрыторыі дзяржавы дзейнічаюць Тэхнічныя рэглямэнты Мытнага зьвязу. Тэхнічны рэглямэнт ТРМС 005/2011 «Аб бясьпецы ўпакоўкі» у пункце 4 арт. 6 кажа, што «інфармацыя павінна быць выкладзена на расейскай мове і на дзяржаўнай мове дзяржавы-чальца Мытнага зьвязу пры наяўнасьці адпаведных патрабаваньняў у заканадаўстве дзяржавы-чальца Мытнага зьвязу». 
З гэтага вынікае, што калі расейская мова у адпаведнасьці з ТРМС (ЭАЭС) абавязковая, а дзейная рэдакцыя закону «Аб абароне правоў спажыўцоў» дазваляе вытворцу абіраць адну зь дзяржаўных моваў Беларусі, то ў гэтым выпадку ён выбера расейскую, бо яна абавязковая, а беларуская мова — не. Такім чынам адбываецца парушэньне Канстытуцыі Беларусі. Каб сытуацыю выправіць, не парушаючы і заканадаўства Беларусі, і заканадаўства ЭАЭС, неабходна, каб згодна зь беларускім заканадаўствам інфармацыя выкладалася на абедзьвюх дзяржаўных мовах.
Ёсьць мінімум 10 прычынаў, чаму беларуская мова мае быць на этыкетках:
http://www.svaboda.org/a/bielaruskaja-mova-na-cetlikach/28381987.html
==================================
Дапамажыце, калi ласка, выратаваць беларускую мову, якая i без таго ў заняпадзе. Адкажыце на пытанне - як даўно "класiчны" стаў "клЯсЫчным", а "яурэi" "габрэямi"? I што зрабiць, каб такое больш не паўтаралася?

***

Вітаем!

Каб зразумець, якім чынам паўсталі галоўныя разыходжанні сярод сучасных носьбітаў і карыстальнікаў беларускай мовы, трэба вывучыць яе гісторыю. Паколькі ў рамках аднаго адказу ў суполцы УКантакце асвятліць усю гісторыю беларускай мовы немагчыма, мы паспрабуем даць больш сціслы адказ, які будзе датычыцца ў большай меры правапісу (і, такім чынам, напісання слова «клясычны»).

У канцы XVIІ стагоддзя (у 1696 г.) старабеларуская мова была выведзеная з афіцыйнага ўжытку ў Рэчы Паспалітай, і яе месца заняла польская. Гэтая і іншыя гістарычныя ўмовы прывялі да разрыву традыцыі беларускай літаратурнай мовы. 

Паколькі беларусы жылі ў цесным суседстве з палякамі і рускімі, у дыялектнай мове пад уплывам моў гэтых суседніх народаў узнікаў разнабой у засваенні запазычаных слоў. Умоўна кажучы, у зонах большага ўплыву польскай гаварылі «клясычны», рускай — «класічны». І пакуль не была створана новая літаратурная мова, пытанне аб тым, якое засваенне «правільнае», не паўставала ўвогуле. 

Калі ў 2-й палове XVIII — ХІХ ст. ўзнікла новая беларуская літаратура, яе мова была вельмі неаднастайная. Шырокага вывучэння беларускай мовы ў школах, вышэйшых навучальных установах не было, а беларускамоўны друк у Расійскай імперыі да пачатку XX стагоддзя быў забаронены. Таму, ізноў жа, на той час на Беларусі не склалася ўмоў для выпрацавання адзінай сістэмы засваення запазычанняў. 

З пачатку ХХ ст. больш шырокае распаўсюджанне пачалі атрымліваць рознага роду друкаваныя беларускамоўныя выданні (у тым ліку масавыя перыядычныя, як, напрыклад, газеты «Наша доля», «Наша ніва»). Але натуральна, што дакладных кадыфікаваных правілаў беларускай мовы ўвогуле і засваення запазычанняў у прыватнасці выдаўцы на той час не мелі, бо іх распрацаваннем да таго моманту ніхто не займаўся. Таму правілы, ці, хутчэй, заканамернасці, якія мелі шанц стаць правіламі, узнікалі стыхійна. 

У 1918 годзе выйшла першае выданне «Беларускай граматыкі для школ» Браніслава Тарашкевіча, у якой упершыню былі вызначаны граматычныя і правапісныя нормы сучаснай беларускай мовы. Так склалася гістарычна, што ў кнізе Тарашкевіча рэй вяла тэндэнцыя асваення на польскі ўзор (перадача на пісьме мяккага вымаўлення гука л і цвёрдага з і с перад [і] ў запазычаннях і г. д.). 

У 1920-я гады, у час правядзення палітыкі беларусізацыі, у Беларусі пачалі больш шырока і пры падтрымцы дзяржавы ствараць падручнікі, складаць слоўнікі, рапрацоўваць навуковую тэрміналогію. На працягу гэтага дзесяцігоддзя падыходы да правапісу (і да разумення правільнага вымаўлення) разгляданых слоў моцна не змяніліся. У 1928 годзе выйшаў найпаўнейшы даведнік таго часу — «Расійска-беларускі слоўнік» Сцяпана Некрашэвіча і Міколы Байкова. Правапіс у ім адпавядаў падыходу Тарашкевіча, і рускае «классический» таксама перакладалася як «клясычны».

Сур'ёзныя змяненні беларускі правапіс зазнаў толькі ў 1933 годзе пасля правядзення сумнавядомай рэформы, якая, дарэчы, закранала не толькі арфаграфію, а і пэўныя бакі граматыкі. Пасля 1933 года афіцыйны правапісны стандарт кардынальна змяніў кірунак, і запазычанні з таго часу, за некаторымі выключэннямі, асвойваюцца на ўзор рускай мовы. Менавіта пасля гэтай рэформы ў афіцыйным стандарце стала правільна пісаць і гаварыць «класічны». 

Больш падрабязна пытанне пра гістарычнае паходжанне і адрозненні беларускіх правапісаў мы разглядалі тут:

https://vk.com/adkazy?w=wall-71024062_4782

Яшчэ пра гісторыю правапісу сучаснай беларускай мовы можна прачытаць у зборы правілаў «Беларускі класічны правапіс» тут:

http://knihi.com/storage/pravapis2005.html

Калі ўсё ж закранаць тэму слова «габрэй», то яно, відаць, сапраўды не было пашырана ў беларускай народнай (і да пэўнага часу — у літаратурнай) мове. У гаворках і мове «Нашай нівы» ўжываўся назоўнік «жыд». Але паколькі пазней пад уплывам рускай мовы гэта слова стала ўспрымацца як лаянкавае, на цяперашні момант ужыванне яго як асноўнага нарматыўнага немагчымае. У 1920-я гады, калі на замену слову «жыд» шукалі новую назву, у літаратурнай мове сталі пашырацца варыянты «яўрэй» і «габрэй». Распаўсюджанню назвы «габрэй» паспрыяў Вацлаў Ластоўскі, падаўшы ў сваім слоўніку 1924 года варыянты «габрай», «юд», «жыд» (наконт першага ён падкрэсліваў, што гэтае слова — кніжнае, відаць, маючы на ўвазе яго старабеларускае паходжанне, гл. прымацаваную выяву з «Гістарычнага слоўніка беларускай мовы»). На старонках часопіса «Узвышша» яго падтрымаў Уладзімір Дубоўка. Такім чынам, назоўнікі «габрэй» і «яўрэй» абодва не з'яўляюцца народнымі беларускімі варыянтамі. Яны прыкладна ў адзін час пачалі свой шлях у літаратурнай мове, але «яўрэй» займае ў ёй больш трывалыя пазіцыі, бо падтрымліваецца ўплывам суседняй рускай мовы. Зазначым, што ў «Расійска-беларускі слоўнік» Некрашэвіча і Байкова 1928 года трапілі назоўнікі «жыд» і «яўрэй». 

Пад канец хацелася б падкрэсліць, што гэты наш адказ накіраваны не на прапаганду нейкага з правапісаў. Ён напісаны для пашырэння разумення таго, якія працэсы адбываліся з сучаснай беларускай літаратурнай мовай у пачатку яе развіцця і якім чынам гэта ўплывае на цяперашні яе стан. 

Пытаўся [id7377118|Лёша Семашко].
==================================
[club135708285|Гісторыя Беларусі. ЦТ. Рэпетытар.] 👈 Далучайся і запрашай сяброў! 
 
Ведай сваю гісторыю!
==================================
21 сакавіка 1840 нарадзіўся Францішак Багушэвіч - класік беларускай літаратуры 
#Багушэвіч
==================================
Original: https://scontent.xx.fbcdn.net/v/t1.0-9/17352357_1813683865563105_6194673059056605822_n.jpg?oh=c7707b9ea6471457746170ab23cc91f1&oe=5957E795
==================================
#пошта

Гэтая гісторыя пра тое, што рэчы, якія падаюцца нам такімі надзейнымі ды грунтоўнымі, могуць вельмі хутка зьмяніцца ды ўвогуле зьнікнуць. Людзі лічаць, быццам валодаюць навакольлем, а насамрэч не кантралююць нават уласнае жыцьцё. Героя наступнага фільма несправядліва асудзілі на пажыцьцёвы тэрмін, амаль уся сям’я здрадзіла або пакінула яго, а сістэма імкнецца зламаць. І толькі яго сястра верыць, што ён невінаваты. Яна зьмяняе ўласнае жыццё, ахвяруе ўсе сілы, каб прайсьці праз хлусьню й перашкоды да справядлівасьці. 
Прапаноўваем чарговую працу суполкі [club137358267|Gavarun_by]: уражальны фільм Тоні Голдуіна “Прысуд” па-беларуску! 
Фільм агучаны суполкай [club137358267| Gavarun_by]. Тэкст чыталі: [id406555416|Адам Трыпутнік], [id408599070|Таша Мурзэнштольц]. 
Постэр: [club36634085|Крысціна Ганчарова] 
Спампаваць фільм альбо паглядзець анлайн можна па спасылках на старонцы [club137358267| Gavarun_by].
==================================
#пошта

Рэпетытар па БЕЛАРУСКАЙ МОВЕ ШУКАЕ ВУЧНЯЎ 1-10 класаў !!! Дапаможа павысіць школьную паспяховасць, падрыхтавацца да школьных іспытаў !!! 

Пра выкладчыка: Выпускніца філалагічнага факультэта Беларускага дзяржаўнага педагагічнага ўніверсітэта ім. Максіма Танка, спецыяльнасць - беларуская мова і літаратура. Настаўніца беларускай мовы і літаратуры. 
 
Рэпетытарствам займаецца з 2015 года. 
Тэлефон: +375 25 732 84 04 Ірына. 
Тэлефануйце па ўсіх пытаннях!
==================================
Падкажыце калі ласка якое слова мае больш правоў на ўжыванне: трохвугольнік, трыкутнік ці трохкутнік (рус. треугольник)?

***

Вітаем!

Слова «трохкутнік» у беларускай літаратурнай мове няма. Назоўнікі «трохвугольнік» і «трыкутнік» фіксуюцца нарматыўнымі слоўнікамі:

Трохвугольнік — http://www.skarnik.by/tsbm/83740

Трыкутнік — http://www.skarnik.by/tsbm/84019

 Пытанне пра гэтыя словы мы разглядалі тут: 

https://vk.com/adkazy?w=wall-71024062_5749 

Пытаўся [id59025804|Вячаслаў Андрыенка].
==================================
Падтрымайма!
==================================
Uber.com: Уключыць беларускую лакалізацыю Uber / Enable Belarusian localization of Uber
==================================
Вітаю. Як пішацца ў клясычным правапісе беларускай мовы : "аддзел" ці "адзьдзел"?

***

Прыстаўка ад- перад коранем, які пачынаецца на дз-, пішацца нязменна паводле наступнай заўвагі ў Беларускім класічным правапісе:

► Заўвага А. Прыстаўкі на -д перад наступным коранем, які пачынаецца на дз-, пішуцца нязьменна: аддзел, аддзячыць, паддзець, Наддзьвіньне.

Пытаўся [id214807893|Руслан Карамышаў].
==================================
Яшчэ нядаўна вечарамі, 
Калі ішлі снягі з вятрамі, 
Калі шчыпаў усіх мароз, 
На шыбах лед жывы парос, 
 
Вы марылі, мае дзяўчаты, 
За цеплым кубачкам гарбаты, 
Што прыйдзе некалі яна – 
Доўгачаканая вясна. 
 
Дык хай за гэтае чаканне 
Вам будуць медам пажаданні, 
І шчасця прыцячэ рака 
Са святам 8-га сакавіка. 
 
І ў гэты дзень, на гэта свята, 
Я быць мужчынам вінаваты 
І пажаданні вам дарыць, 
Салодка словы гаварыць. 
 
Жадаю шчасця, адназначна, 
Здароўя, грошай у прыдачу, 
І ўсяго з усіх бакоў, 
Бярыце больш ад мужыкоў. 
 
Няхай здараюцца падзеі, 
Ды з самых казачных надзеяў 
І з самых каляровых сноў, 
Хай прыйдзе радасць і любоў. 
 
Жадаю, каб цвілі душою 
Улетку, увосені, зімою 
Як веснай белыя сады, 
І не было ў жыцці бяды. 
 
© Міхась Бацян
==================================
Вітаю, спадарства. Маю некалькі пытанняў. 
1) Пачуў слова "бАценя" (у сэнсе "падобны на бацьку") з націскам на першы склад. Крыніцы ў сеціве, калі гаворка ідзе пра гэтае слова, спасылаюцца на палескі лельчыцкі ці тураўскі слоўнікі, пры гэтым адзначаюць, што націск падае на апошні склад. Падкажыце, які ўрэшце націск слушны, ці ўласціва гэтае слова ўкраінскай (менавіта, бо беларускай, мабыць, не вельмі) мове і ці існуе слова "маценя" па аналогіі?
2) Розныя сеціўныя крыніцы па-рознаму тлумачаць, што такое "шлябан". Не маглі б вы больш дасканала акрэсліць яго этымалогію і адрозненне ад канапы?
3) У артыкуле http://citydog.by/post/uspaminy-bahdanovich/ прадстаўлены вытрымкі з кнігі Адольфа Багдановіча. Зрэдку там трапляюцца беларусізмы. Вось прыкладам: "Много насмотрелась она на разные чудеса: «брукаваныя» улицы (мощенные камнем), «трантавары» (тротуары)...". Многія словы, згаданыя ў тэксце, я ведаў, але слова "трантавары" і падобныя вытворныя ніколі не бачыў і на абшарах інтэрнэту не знайшоў. Можа, у вас ёсць нейкія крыніцы, якія пацвярджаюць яго існаванне і арэал ужытку?
Дзякуй.

***

Вітаем!

1) Памянёныя вамі слоўнікі фіксуюць назоўнік «баценя» менавіта з націскам на першым складзе (гл. прымацаваныя выявы з даведніка «Палескі слоўнік: Лельчыцкі раён» (1) і з «Тураўскага слоўніка» (2) ). Таму такі націск і трэба лічыць правільным.

У іншых гаворках дзіця, падобнае да бацькі, называюць таксама ба́цене, ба́цюхна, бацю́та. Сына ці дачку, падобных да маці, могуць называць ма́цене, ма́меня (гл. прымацаваныя выявы з «Дыялектнага слоўніка» (1959) Фёдара Янкоўскага (3, 4), «Тураўскага слоўніка» (5) і «Матэрыялаў для дыялектнага слоўніка Гомельшчыны» (6, 7, 8) ).

Як яшчэ ў дыялектах называюць дзяцей, падобных да некага, глядзіце ў даведніку «Чалавек: Тэматычны слоўнік» вось тут: http://www.slounik.org/228821.html.

У літаратурнай украінскай мове такіх слоў, як «баценя» або «маценя» няма. Не знайшлі мы іх і ў «Словнику поліських говорів» Панаса Лысенкі, у якім апісваюцца сумежныя з беларускай мовай украінскія гаворкі. Улічваючы гэта, а таксама даволі шырокую прадстаўленасць разгляданых назоўнікаў у айчынных дыялектных слоўніках, можна зрабіць выснову, што такія словы больш уласцівыя беларускай народнай мове.

2) У беларускай мове слова «шлябан» няма. Такое слова ёсць у некаторых гаворках Заходняй Украіны, куды яно трапіла з польскай. У польскай мове яно мае значэнні 'шлагбаум', 'забарона' (http://sjp.pl/szlaban). У лемкаўскіх гаворках (распаўсюджаных у Карпатах) словы «шлябант», «шлябан» абазначаюць, гэтаксама, як і ў польскай, шлагбаум (http://ukrainian_lemko.academic.ru/15327/%D1%88%D0%BB%D1%8F%D0%B1%D0%B0%D0%BD%D1%82). На тэрыторыі Украіны назоўнік «шлябан» можа таксама абазначаць драўляную канапу або лаўку са спінкаю.

3) Дыялектныя слоўнікі назоўнік «трантавар» не фіксуюць. Гэтае слова — звычайны прыклад асвоенага пазычання з іншай мовы. Неўласцівае беларускай спалучэнне галосных -уа- тут заменена іншым спалучэннем гукаў. Засвоіцца гэткім чынам слова магло фактычна ў любой частцы беларускамоўнага абшару. Аднак ужывальным яно не стала. Для перадачы гэтага значэння ў нашай мове выкарыстоўваліся розныя словы, сярод якіх, напрыклад, народнае «масткі» (ёсць у «Расійска-беларускім слоўніку» М. Байкова і С. Некрашэвіча). Але ў літаратурным стандарце на сёння замацавалася пазычанне «тратуар».

Пытаўся [id210636609|Цімур Хатні].
==================================
Палескі слоўнік: Лельчыцкі раён (2000)
==================================
Тураўскі слоўнік. Том 1 (1982)
==================================
Фёдар Янкоўскі. Дыялектны слоўнік (1959)
==================================
Фёдар Янкоўскі. Дыялектны слоўнік (1959)
==================================
Тураўскі слоўнік. Том 3 (1984)
==================================
Беларуская мова і мовазнаўства. Міжвузаўскі зборнік. Выпуск ІІІ. Матэрыялы для дыялектанага слоўніка Гомельшчыны (1975)
==================================
Беларуская мова і мовазнаўства. Міжвузаўскі зборнік. Выпуск ІІІ. Матэрыялы для дыялектанага слоўніка Гомельшчыны (1975)
==================================
Беларуская мова. Выпуск 5. Матэрыялы для дыялектнага слоўніка Гомельшчыны (1977)
==================================
У Маскве выйшаў падручнік для саманавучання беларускай мове 16+ — гутарка з укладальнікам
==================================
Вітаю. Скажыце, калі ласка, ці перакладаецца імя Роза на беларускую мову або ніяк не відазмяняецца? Якое паходжанне гэтага імені? Дзякуй.

***

Вітаем! 

Паходжанне імені Роза звязваюць з лацінскім словам rosa, якое значыць 'ружа'. Раней, яшчэ ў часы існавання старабеларускай пісьмовай мовы, імя ўжывалася ў іншай форме і выглядала як Рожа (бо ў старабеларускай, як і ў сучасных дыялектах беларускай мовы, якраз слова «рожа» мела значэнне 'ружа' http://www.skarnik.by/tsbm/72437).

У сучаснай беларускай мове гэтае імя ўжываецца менавіта ў форме «Роза» (гл. прымацаваныя выявы са «Слоўніка ўласных асабовых імён» А. К. Усціновіч). 

Пытаўся [id341014697|Cytwora Anjagoż].
==================================
Браніслаў Тарашкевіч сёння вядомы нам усім пераважна як аўтар «Беларускай граматыкі для школ». А ці ведалі вы, што Браніслаў Адамавіч быў яшчэ і выдатным перакладчыкам?

У 1931—1932 гг., знаходзячыся ў гродзенскай турме, куды яго пасадзілі тагачасныя польскія ўлады за беларускую палітычную дзейнасць, Браніслаў Тарашкевіч, не маючы пад рукой ніякіх даведнікаў, хворы на сэрца, цалкам пераклаў паэму Адама Міцкевіча «Пан Тадэвуш», у якой дзеянні, як вядома, адбываюцца на тэрыторыі Беларусі. Сёння гэты тэкст прадстаўляе значную цікавасць у моўным плане.

Пераклад, які пабачыў свет упершыню толькі ў 1981 годзе, мы і прапануем вашай увазе. У кнізе змешчана шмат каментарыяў, якія не толькі тлумачаць нешта ў змесце паэмы, але і дапамагаюць лепш зразумець мову перакладчыка.

Таксама рэкамендуем усім цікаўным артыкул Вячаслава Вярэніча, напісаны ў 1985 годзе, у якім разглядаюцца моўныя і паэтычныя асаблівасці перакладу (артыкул узяты з кнігі «Адам Міцкевіч і Беларусь», 1997).
==================================
Вітаю! Падкажыце, калі ласка, як перакласці на беларускую мову слова "движок" у словазлучэннях кшталту "игровой движок", "звуковой движок", "графический движок" і г. д.?

***

Вітаем!

У рускай мове слова «движок» тут паходзіць ад «двигатель». У англійскай мове, з якой тэрмін быў перакладзены на рускую, ён гучыць як engine. Гэты англійскі назоўнік у яго першым значэнні ў «Ангельска-беларускім слоўніку» Валентыны Пашкевіч мае такія варыянты перакладу: рухавік, матор. Такім чынам, на беларускую словазлучэнні можна перакласці як «гульнявы рухавік», «гукавы рухавік», «графічны рухавік» і г. д. 

Таксама ў пэўных выпадках тэрмін engine можа перакладацца на беларускую як «механізм» (гл. прымацаваную выяву з «Тлумачальнага руска-англа-беларускага слоўніка па інфарматыцы» Міхаіла Бузы).

Пытаўся [id138548045|Віктар Ляшкевіч].
==================================
Ці можна на вяселлі замест слова "горка" крычаць "ёлка"? :)

***

Вітаем!

Мы не раім ужываць слова «ёлка» такім чынам, бо гэта будзе актам падстройвання беларускай лексічнай сістэмы пад рускую. 

Словы «ёлка» і «горько» маюць у адпаведных мовах аднолькавае прамое значэнне. Слова «горько» ў рускай таксама можа ўжывацца як выклічнік у час вяселля. Але слова «ёлка» ў беларускіх дыялектных крыніцах не падаецца з такім значэннем, таму, выкарыстоўваючы яго падобным чынам, вы будзеце займацца семантычным калькаваннем, а цікавае беларускае дыялектнае слова стане семантычнай калькай з рускай мовы.

У беларускай літаратурнай мове менавіта слова «горка» ўжываецца ў патрэбным вам значэнні.

горка2

4. у значэнні выклічніка горка! размоўнае Вокліч, якім за вясельным сталом просяць маладых пацалавацца. У прасторнай, ярка асветленай зале палаца гучаць вясельныя песні і чуецца традыцыйнае «горка!». Дуброўскі.

Пытаўся [id20702645|Аляксандр Бялян].
==================================
Ну што, коцікі, рыхтуйце дамавіну для беларускай мовы - ТОЛЬКІ беларускай мовай спажыўца інфармаваць па новым БЕЛАРУСКІМ СТБ1100-2016 (з 01.02.2017 уступіў у сілу) ужо нельга - руская мова АБАВЯЗКОВАЯ: 
Арт. 4 п. 4.3 
“Информация для потребителя в виде текста наносится на русском или русском и белорусском языках”.
==================================
Original: https://scontent-lht6-1.xx.fbcdn.net/v/t1.0-9/16939507_10211986235801890_4985303795493155426_n.jpg?oh=0cb79df035aaec52c826a279ab6ebc49&oe=597011FE
==================================
Original: https://scontent-lht6-1.xx.fbcdn.net/v/t1.0-9/16998864_10211986219641486_2005251588223873326_n.jpg?oh=db358364091834cabf379135efdb4662&oe=59282031
==================================
Белая яблыня грому 
Чорных cадоў ліхалецця. 
Яблык яе нікому 
Не пажадаю на свеце. 
Голая яблыня грому 
Жахам жагнала прысмерк. 
Пэўна, што д’яблу самому 
Помніцца горкі прысмак. 
Светлая яблыня грому 
З салаўінае усяночнай. 
Ласкавага яблыка стому 
Я надкусіў аднойчы. 
Ціхая яблыня грому, 
Першага мілага гневу. 
Позірку маладому 
Праглася бачыць Еву. 
Добрая яблыня грому, 
Радасцю поўні наўколле! 
Хай жа ня будзе злому 
Голлю твайму ніколі. 
Белая яблыня грому, 
Клопатам, гаманою 
І на апошнюю строму 
Светла ўзыдзі са мною.
==================================
Добры дзень! Падкажыце, калі ласка, якую функцыю (азначэнне ці выказнік) выконваюць прыметнікі "начной" і "гонкім" у адпаведна наступных сказах:

Як мары, белыя бярозы пад сінявой начной стаяць. (М. Багдановіч)

Паляцела дзяўчына самалётам гонкім над шчаслівай краінай, над роднай старонкай. (Я. Купала)

Загадзя дзякуй!

***

Вітаем!

У абодвух выпадках прыметнікі выступаюць у ролі азначэнняў.

Пытаўся [id139953163|Yaraslau How do you do].
==================================
Я вучань рускамоўнай школы і мне не дазволяюць запісваць распісанне і заданні па-беларуску, кажуць што ў рускамоўных школах забаронена, ці праўда гэта?

***

Вітаем!

На падобнае пытанне мы адказвалі тут: https://vk.com/adkazy?w=wall-71024062_3097

Пытаўся [id147237820|Ягор Лазуревіч].
==================================
Беларуская мова – святая, 
Хоць пакрыўджаная яна. 
Не гучыць яна часта з экранаў, 
Успрымаецца - бы не свая. 
 
А паслухаўшы гэтыя словы, 
Што вытокі бяруць у вяках, 
Добра робіцца сэрцу і вольна, 
Быццам зерняткам у каласках. 
 
Мова – маці, яна абдымае 
І люляе на цёплых руках. 
Беларускае роднае слова 
Не забудзецца ў гэтых краях! 
 
© Наталля Хмялеўская.
==================================
Добры дзень! Падкажыце, калі ласка:
1. У беларускаймове ёсць слова "пуць" ці толькі "шлях"?
2. Ці можна ў афіцыйнам правапісе сказаць "хадзіцьму" замест "буду хадзіць"?

***

Вітаем!

1. У беларускай мове ёсць абодва гэтыя словы, але слова «пуць» выкарыстоўваецца выключна ў дачыненні да каляін, па якіх ходзяць цягнікі або трамваі. Ужыванне назоўніка «пуць» у іншых кантэкстах — памылковае.

2. Правапіс не рэгулюе ўжыванне граматычных формаў. Тут гаворка ідзе пра агульны (у тым ліку і правапісны) стандарт мовы, у які, сярод іншага, уваходзяць граматычныя нормы. 

З часу рэформы беларускай мовы 1933 года афіцыйна формы тыпу «хадзіцьму» з'яўляюцца дыялектнымі (гл. выявы з «Гістарычнай граматыкі беларускай мовы» Фёдара Янкоўскага). Такім чынам, іх ужыванне ў навучальных установах, афіцыйных выданнях і г. д. абмежаванае. Гэта значыць, яны могуць ужывацца толькі ў мастацкіх творах, магчыма, у мове герояў інтэрв'ю (калі гаворка ідзе, напрыклад, пра газету) і падобных выпадках. Такая сітуацыя тлумачыцца тым, што ў народнай беларускай мове гэтыя формы бытуюць пераважна на поўдні — паўднёвым захадзе краіны (гл. прымацаваную карту з Дыялекталагічнага атласа беларускай мовы). 

Сёння, аднак, як і ў 1920-я гады, назіраецца пэўная тэндэнцыя на пашырэнне падобных формаў. Яна падтрымліваецца іх зафіксаванасцю ў «Беларускай граматыцы для школ» Браніслава Тарашкевіча («Здаpаюцца фopмы бyдyчнага чаcy злoжаныя iнакш: pабiц-іму, pабiц-імеш, pабiц-іме; pабiц-імем, pабiц-імеце, pабiц-імуць. Замecта бyдy тyт yжыта дзeяcлoва іму»), а таксама нешматлікімі, але ўсё ж наяўнымі прыкладамі ўжывання гэтых формаў вядомымі пісьменнікамі-класікамі. 

► А цымбалы? // A ix напаследак // Яна берагла. // Грошай мецьме нямала, //Бо ім немалая цана. (Аркадзь Куляшоў. Прыгоды цымбал)

► Наб’е гузак, хто вытнецца, // Пацэліць той, хто меціцца. // Бо як яно рабіцьмецца, // Дык так яно і мецьмецца. (Васіль Вітка. Сакуны)

Падсумоўваючы і спрабуючы даць практычную параду, скажам: на сінтэтычныя формы будучага часу ў афіцыйным стандарце беларускай мовы няма строгай безапеляцыйнай забароны, аднак не варта штораз выкарыстоўваць іх на месцы складаных формаў з дзеясловам «быць», старайцеся рабіць гэта тады, калі такое ўжыванне будзе апраўдана стылістычна. 

http://philology.by/uploads/dabm/166.jpg

Пытаўся [id183528323|Діма Орліківський].
==================================
Original: http://philology.by/uploads/dabm/166.jpg
==================================
📖 Інстытут мовазнаўства імя Якуба Коласа запрашае на прэзентацыю "Тлумачальнага слоўніка беларускай літаратурнай мовы"!

⏰Калі:
22-га лютага
а 15:00

🌍Дзе:
г. Менск, вул. Сурганава 15, першы паверх, п. 110
==================================
У гэты дзень у 1893 годзе нарадзіўся Максім Іванавіч Гарэцкі, беларускі пісьменнік, дзеяч беларускага нацыянальна-дэмакратычнага адраджэння, літаратуразнаўца, лексікограф і фалькларыст.

Уклад гэтага чалавека ў беларускую літаратурную мову пераацаніць цяжка. Акрамя вядомых выдатных твораў ён быў аўтрам «Руска-беларускага слоўніка» (Смаленск, 1918; 2 выд. Вільня, 1920, разам з Г. Гарэцкім), «Беларуска-расійскага слоўнічка» (3 выд. Мн., 1925), «Практычнага маскоўска-беларускага слоўніка (1924; 2 выд. Мн., 1926, разам з М. Байковым).

Прапануем вашай увазе 2-е выданне «Руска-беларускага слоўніка» (у другім выданні назва выглядала ўжо як «Маскоўска-беларускі слоўнік») Максіма і Гаўрылы Гарэцкіх.

З днём нараджэння, Максім Іванавіч!
==================================
Дапамажыце з выбарам беларускага жаночага імя для дачкі?!

***

Вітаем!

Беларускіх жаночых імён шмат. Сярод іх (у дужках пададзены памяншальна-ласкальныя формы): Аксіння (Аксюта, Аксюша, Ксюша), Алаіза (Ала, Лайзка, Іза), Алеся (Леся), Браніслава (Броня), Паўліна (Паўлінка), Станіслава (Стася), Уладзіслава (Уладзя), Францішка (Франя), Яніна (Яня, Яна, Яся).

Аднак тут, вядома, цяжка пералічыць іх усе. Таму раім вам скарыстацца «Слоўнікам асабовых уласных імён»: https://vk.com/topic-71024062_31430768?post=38

Пытаўся [id213613173|Дмитрий Лавренчук].
==================================
Дзень добры, спадарства. Падкажыце, калі ласка, як будзе слова "кузня" па-беларуску? Ёсьць слова "каваль", але ж чамусьці пры гэтым "кузня". Ці ёсьць нейкі сінонім "кузні"?

***

Вітаем!

Слова «кузня» ўтварылася ад таго ж кораня, што і словы «каваль», «каваць», але пры дапамозе суфікса -знь- (гл. прымацаваную выяву з «Этымалагічнага слоўніка беларускай мовы»). 

Гэтыя словы з'яўляюцца прыкладам таго, калі ад аднаго кораня, які першапачаткова меў гук «о» і так і пісаўся ў старабеларускую пару (ковати), утварыліся словы, што ў сучаснай мове маюць у корані «а» і «у» (каваць, кузня). Як яшчэ адзін прыклад можна прывесці старабеларускае коли → калі, пакуль у сучаснай мове.

Такім чынам, слова «кузня» — натуральнае слова беларускай мовы, якое існуе ў ёй яшчэ са старабеларускіх часоў (гл. прымацаваную выяву з «Гістарычнага слоўніка беларускай мовы»). Як сінонім слоўнікі 1920-х гадоў падаюць назоўнік «кавальня», але ён малаўжывальны, да таго ж ён не фіксуецца ў «Гістарычным слоўніку беларускай мовы», таму, відаць, гэта наватвор 20-х. З гэтых прычын мы раім выкарыстоўваць як асноўнае менавіта слова «кузня».

Пытаўся [id171395403|Том Риддл].
==================================
Подскажите, как перевести "сферодвижная штамповка" (технический термин).

***

Вітаем!

Паколькі сам тэрмін новы, афіцыйнага адпаведніка ў беларускай мове на цяперашні момант няма.

Рускі тэрмін сферодвижная штамповка можна перакласці на беларускую як «сферарухомая штампоўка». У беларускай мове ўжо існуе тэрмін «штампоўка» (гл. прымацаваную выяву з «Беларускай энцыклапедыі»), а прыметнік «рухомы» як частка складанага слова перадае значэнне часткі -движная. Увогуле, прыметнік «рухомы» ў першую чаргу ўжываецца ў дачыненні да прыстасаванняў і механізмаў: http://www.skarnik.by/tsbm/72764 Паколькі ў рускай мове слова сферодвижный у гэтым словазлучэнні азначае рух, які апісвае сферу, беларускае слова «сферарухомы» прыдатнае для перадачы гэтага значэння.

Аднак заўважым яшчэ раз, што тэрмін «сферарухомая штампоўка» пакуль што не з'яўляецца агульнапрынятым, але мы б раілі прытрымлівацца яго.

Пытаўся [id27837533|Аляксандр Міхайлоўскі].
==================================
Добры дзень,
Падкажыце, калі ласка, ці ўжываецца вялікая літара "Ў" у наступным выпадку:
...Кампанія размясціла «Умовы выкарыстання» на вэб-сайце.
Ці можна абгрунтаваць выкарыстанне ці невыкарыстанне "Ў" у гэтым сказе пэўнымі правіламі/нормамі? Двукоссе не лічыцца знакам прыпынку, таму па правілах павінна ўжывацца «ў», але што рабіць, калі слова пачынаецца з вялікай літары?
Дзякуй!

***

Вітаем!

У афіцыйным правапісе вялікая літара Ў не выкарыстоўваецца ва ўласных імёнах і назвах паводле наступнага правіла:

► 4. Гук [у] на пачатку ўласных імён і назваў заўсёды перадаецца вялікай літарай У складовае без надрадковага значка: ва Узбекістан (для ўзбекаў), на Уральскіх гарах (на ўральскіх дарогах), на Украіне (за ўкраінцаў), за Уладзіміра, каля Уладзіслава, да Усяслава.

У афіцыйным правапісе вялікая літара Ў можа пісацца толькі тады, калі ўся частка тэкста напісана вялікімі літарамі і там, дзе стаіць Ў, пры звычайным напісанні была б ў. Напрыклад, так робіцца на тытульнай старонцы дыпломных работ:

МІНІСТЭРСТВА КУЛЬТУРЫ РЭСПУБЛІКІ БЕЛАРУСЬ 
УСТАНОВА АДУКАЦЫІ 
 «БЕЛАРУСКІ ДЗЯРЖАЎНЫ ЎНІВЕРСІТЭТ 
 КУЛЬТУРЫ І МАСТАЦТВАЎ»

У класічным правапісе ў вашым выпадку пішацца Ў паводле гэтага пункта:

18.Пасьля галoсных літараў на месцы у пішацца ў, калі на ягo не прыпадае націск: баўэр, блізкаўсxoдні, дыўрэз, лінолеўм, паўасьміны, паўільняны, паўстаць, паўэкіпаж, поліўрэтан, сoўс, страўс, эўаструм, ва ўнівэрсытэце, да ўвагі, Адэнаўэр, Паўэр, Таўэр, ва Ўфе, сталіца Ўкраіны, Mарыя Ўласевіч, едзе ў Вільню, ЗША ўзьнялі пытаньне; у т. л. у лацінізмах на -uum: вакуўм, індывідуўм, кантынуўм.

Пытаўся [id35958204|Кирилл Куршук].
==================================
Пожалуйста опубликуйте ! Большая надежда на вас ! 
Минск Гурского 42- это не приют. Это место временного содержания животных, после чего их усыпляют. Условия проживания отловленных животных концлагерские . Есть летальные исходы. 
Спасите жизнь! Ведь каждый ждёт, что придёт он...человек с большой душой. Человек, который полюбит и приютит. Взамен вы получите ту безусловную любовь , на которую способны только животные . Вы найдёте настоящего друга , верного и любящего . Много породистых животных
https://vk.com/faunagorodahelp?z=album-55903494_24056.. Это альбом собак 
https://vk.com/album-55903494_240642468 Это альбом с котами и котятами. 
Также, нужны люди для рекламы животных Гурского 42 (которые находятся в клетках) Ведь, их должны заметить! А как их заметят...Нужна активная реклама и Нужны Люди! Возраст не важен. https://vk.com/piargurskogo 
Пишите в лс 
Хотите забрать? 
г. Минск, ул. Гурского, 42, режим работы - ежедневно, без выходных, с 9.00 до 19.00, обед с 13.00 до 14.00, две остановки от ст.м. Михалово 
(при себе иметь паспорт, ошейник, поводок)
==================================
Падпісвайце петыцыю за беларускую мову ў сферы гандлю! http://zvarot.by/be/razam-damozhamsya-infarmacyi-ab-tavarax-i-paslugax-pa-belarusku/
==================================
Пожалуйста опубликуйте! Большая надежда на вас ! Парня скоро усыпят

 Второе луковое горе ,мало врмеи у него . Кобель, рост 50-55 см, молодой совсем, год-полтора. Все сроки мыслимые и немыслимые отстоял уже тоже, поэтому группа риска номер один. Очень красивый, шерсть прямо переливается и блестит, назову его пока Ларс. Но, проблема - трусишка. Он не рыкает, не агрессивничает, либо пытается забиться за будку, либо прячется в неё и даже носа не высовывает, а когда всё таки словишь и гладишь - уткнувшись носом в угол трясётся. И только вкусняшка иногда способна его оттуда выманить. Но способна, он выходит. И даже подходит иногда сам (когда потише в вольерах и когда перед этим с ним поговоришь). Ларса не видит никто из-за такого поведения, что очень печально... Поэтому срочно нужен Человек, который заберёт его оттуда и научит не бояться каждого движения. Уверена, что в данном случае нужно совсем немного времени и сил на это. Ларс, в силу возраста, быстро смекнёт что к чему и станет прекрасным красивущим преданным другом кому-то. Подарите ему такой шанс, пожалуйста, Ларс достойнейший, совсем молодой пёс!

Хотите спасти? 
г. Минск, ул. Гурского, 42, режим работы - ежедневно, без выходных, с 9.00 до 19.00, обед с 13.00 до 14.00, две остановки от ст.м. Михалово. 
(при себе иметь паспорт, ошейник и поводок)
==================================
#пошта

Вітаю! Запрашаю вас наведаць нашу суполку - https://vk.com/gavarun_by, дзе выкладваюцца зьвесткі пра агучаныя намі фільмы па-беларуску. Спядзяюся, вам будзе цікава паглядзець у беларускай агучцы фільм "Бегчы па лязе". 
З павагай, Адам Трыпутнік.
==================================
#БеларусьМова 
Якія заканадаўчыя акты бароняць нашае права на карыстанне роднай мовай ? 
*** 
Вышэйшы закон Рэспублікі Беларусь - Канстытуцыя . 
*** 
АРТЫКУЛ № 50 гарантуе кожнаму права карыстацца роднай мовай і выбіраць мову зносін.Дзяржава гарантуе свабоду выбару мовы , выхавання і навучання . 
АДМІНІСТРАЦЫЙНЫ КОДЭКС РЭСПУБЛІКІ БЕЛАРУСЬ , АРТЫКУЛ 9. 22 
" Парушэнні заканадаўства аб мовах " - за публічнаю знявагу дзяржаўных моў , стваранне перашкод і абмежаванняў у карыстанні імі прадугледжвае штраф ад 4-х да 10-ці базавых велячынь . 
АРТЫКУЛ 9. 13 АДМІНІСТРАЦЫЙНАГА КОДЭКСУ 
" парушэнне заканадаўства аб зваротах грамадзян " за парушэнне права на атрыманне пісмовага адказу на мове заяўніка прадугледжвае адказнасць ад 4-х да 20-ці базавых велечынь . 
АРТЫКУЛ 9. 3 АДМІНІСТРАЦЫЙНАГА КОДЭКСУ 
За знявагу , то бок няўмыснае прыніжэнне гонару і годнасці ( у тым ліку па моўным прызнаку ) прадугледжвае адказнасць у выглядзе штрафа ад 4-х да 20-ці базавыз велічынь . 
*** 
Існуюць больш жорсткія санкцыі ў адпаведнасці з КРЫМІНАЛЬНЫМ КОДЭКСАМ РЭСПУБЛІКІ БЕЛАРУСЬ , якія могут стаць на абарону беларускамоўнага : 
АРТЫКУЛ 130 
Распальванне расавай ці межнацыянальнай варожасці прадугледжвае санкцыю ў выглядзе да 5 гадоў пазбаўлення волі . 
АРТЫКУЛ 189 
" Знявага " - прадугледжвае абмежаванне волі да 2-х гадоў ( у некаторых выпадках да 3-х ) за наўмыснае прыніжэнне гонару і годнасці для асоб , якія цягам году пасля адміністрацыйнага пакарання за " знявагу " здейснілі падобнае злачынства . 
АРТЫКУЛ 190 
за наўмыснае парушэнне правоў і свабод у залежнасці ад пола , расы , нацыянальнасці , мовы { ... } прадугледжвае санкцыі нават да пазбаўлення волі да 2-х гадоў . 
 
*** 
ВЕДАЙЦЕ СВАЕ ПРАВЫ І НЕ САРОМЕЙЦЕСЯ ІХ АБАРАНЯЦЬ !!! 
 
*** 
Матэрыял падрыхтаваны сябрамі Гомельскай гарадской арганізацыі Грамадскага аб'яднання " Таварыства беларускай мовы імя Францішка Скарыны " 
*** 
Мы у інтэрнэце : http://kli4nik.info/ 
Мы у ВКантакце : https://vk.com/beltsentr
==================================
У Гомелі адкрываецца Цэнтр беларускай мовы

5 лютага ў офісе мясцовай філіі Таварыства беларускай мовы імя Францішка Скарыны распачынае работу Цэнтр беларускай мовы. 
 
Адкрыццё прымеркаванае да старту другога сезону гуртка ўжытковай беларускай мовы “Лемантар”. Пачатак а 12-й гадзіне...

Чытаць цалкам: http://kli4nik.info/archives/17236
==================================
Original: http://kli4nik.info/wp-content/uploads/2017/01/tbm-logo-454x490.jpeg
==================================
Добры дзень! Скажыце, калі ласка, ці можна пісаць на беларускай нацяжны паталок?

***

Вітаем!

Не, «нацяжны паталок» — гэта няправільны пераклад з рускай мовы. У беларускай няма слова «паталок» у такім значэнні. 

«Натяжной потолок» перакладаецца на беларускую як «нацяжная столь». Гэта можна пацвердзіць наступнымі прыкладамі з публіцыстычных тэкстаў.

► Пасля гэтага загарэліся ручнік і нацяжная столь. («Звязда». Выбухнуў… дэзадарант. 10.12.2013 / 07:38 http://old3.zviazda.by/2013/12/24816.html)

► Дом прыстойны: нацяжная столь, ванна, добрая мэбля. («Наша ніва».
У Крыўску даяркі на дырэктара крыўдзяцца. 28.03.2015 / 09:45 http://nn.by/?c=ar&i=146171)

Пытаўся [id349256413|Мікола Пуцята].
==================================
Шаноўна спадарства!
Вітаем вас на суботнім вечары цудаў ад Дапамогі па беларускай мове! :)
Сённяшні цуд заключаецца ў з'яўленні ў нашай суполцы 12 тома «Этымалагічнага слоўніка беларускай мовы». На цяперашні момант вы не знойдзеце яго нідзе ў інтэрнэце, акрамя гэтага месца!) 
Прыемнага пампавання і чытання!
==================================
Добры дзень! Узбіўся на цікавае сцверджанне: "Слово «красный» в русском языке имеет несколько значений. Первое из них, разумеется, цвет...другое значение — почетный, ценный, главный, на белорусский в этом случае слово переводится как «красны». Так — Красная плошча — должна именоваться по-белорусски...московская Красная площадь"(https://news.tut.by/culture/528773.html)
Пытанне: наколькі такі пераклад слушны і апраўданы? Ці ёсць у беларускай мове такое значэнне ў слова "красны"? Ці тут у гульню ўступаюць іншыя правілы, кшталту тапанімічных?

***

Вітаем!

У беларускай мове слова «красны» мае адзінае значэнне 'прыгожы': http://www.skarnik.by/tsbm/34052

Аднак геаграфічныя назвы — гэта ўласныя назоўнікі. Іншамоўныя геаграфічныя назвы, як і ўласныя асабовыя імёны (Джон, Фрыдрых), не перакладаюцца, а перадаюцца сродкамі мовы перакладу. Гэта значыць, што яны проста афармляюцца ў адпаведнасці з беларускай фанетыкай і правапісам. Напрыклад, нямецкая назва вуліцы Unter den Linden, якая даслоўна перакладаецца як «Пад ліпамі», пакідаецца без перакладу і перадаецца як «Унтэр-дэн-Ліндэн».

Тапонім «Красная плошча» менавіта ў такой форме зафіксаваны ў «Беларускай энцыклапедыі» (прымацаваная выява з 10-га тома, стар. 170, артыкул «Масква»).

Пытаўся [id210636609|Цімур Хатні].
==================================
#парадыадДПБМ

Часам нам трэба выказаць думку аб тым, што нехта абыякавы да чагосьці, не звяртае на гэта ўвагі, ігнаруе. У такіх выпадках сёння часта ўжываюць кальку з рускай «яму (ёй, ім і г. д.) па барабане». Тут вам можа прыдацца выраз «(і) не шманае». Гэты выраз зусім літаратурны. Таксама ён мае пэўнае адценне размоўнасці. Вось як яго ўжываў Якуб Колас у «Новай зямлі».

► І дзе ты гэтак налупіўся, // Каб ты смалы ўжо быў напіўся. // Ото натура! — жонка лае, // А ён [Міхал] смяецца, не шманае.

► І хоць мароз крапіць пякучы, // Да ног даходзіць скрозь анучы // І снегам вочы зашывае, - // Мужык жыве і не шманае.

► Дастаў капшук, агледзеў люльку, // Прадзьмуў цыбук, задаўшы смроду, // Аж пасажыр сівабароды — // Даўно ўжо ён на дзядзьку дзьмуўся // Шмаргнуўшы носам, адвярнуўся. // Але наш дзядзька не шманае: // Тытун у люльку накладае.
==================================
За рэпост дзякую!
==================================
Тым, хто хацеў бы даведацца, якія пытанні закраналіся на міжнароднай навуковай канферэнцыі «Беларуская граматыка: ад Браніслава Тарашкевіча да сучаснасці», што праходзіла 19–20 студзеня 2017 г. у Інстытуце мовазнаўства імя Якуба Коласа Цэнтра даследаванняў беларускай культуры, мовы і літаратуры НАН Беларусі, прапануем сем відэа адтуль (па стане на 24.01.2017 апошнія на канале).
https://www.youtube.com/channel/UCCLnA99JIPe-vTCYFhUgjmw/videos
==================================
#пошта

Народ, админы! Помогайте!
В конце 90-х ещё показывали довольно много фильмов с беларускамоўнай агучкай, чаще сказки разные, в основном в "Пионере".
Короче. Был фильм, вроде "Бирюзовое ожерелье" (не уверен, но кАралі точно), показывали на 2-х языках, сначала на русском, потом на беларускай.
В общем помогите опознать и найти ссылку на беларускамоўную версию, чтобы скачать.
Заранее благодарен.
==================================
Мала кваліфікаваны як пішацца? Разам?

***

Вітаем

Так, «малакваліфікаваны» пішацца ў адно слова.

Слоўнік беларускай мовы (2012):
http://www.slounik.org/search?dict=sbm&search=%D0%BC%D0%B0%D0%BB%D0%B0%D0%BA%D0%B2%D0%B0%D0%BB%D1%96%D1%84%D1%96%D0%BA%D0%B0%D0%B2%D0%B0%D0%BD%D1%8B&x=0&y=0

Пыталася [id131812649|Юлия Касперович].
==================================
КРУГЛЫ СТОЛ “РОЛЯ І МЕСЦА АКАДЭМІКА БРАНІСЛАВА ТАРАШКЕВІЧА Ў БЕЛАРУСКІМ НАЦЫЯНАЛЬНЫМ АДРАДЖЭННІ” 

20 студзеня 2017 года спаўняецца 125 гадоў з дня нараджэння акадэміка Акадэміі навук Беларусі, вядомага беларускага грамадска-палітычнага дзеяча, пісьменніка-перакладчыка, вучонага-мовазнаўца, аўтара першай беларускай граматыкі, Браніслава Тарашкевіча. 
 
20 студзеня 2017 года ў Інстытуце мовазнаўства імя Якуба Коласа Цэнтра даследаванняў беларускай культуры, мовы і літаратуры НАН Беларусі ў рамках Міжнароднай навуковай канферэнцыі «Беларуская граматыка: ад Браніслава Тарашкевіча да сучаснасці» (19–20 студзеня 2017 г.) будзе праводзіцца КРУГЛЫ СТОЛ “РОЛЯ І МЕСЦА АКАДЭМІКА БРАНІСЛАВА ТАРАШКЕВІЧА Ў БЕЛАРУСКІМ НАЦЫЯНАЛЬНЫМ АДРАДЖЭННІ”. 
 
Пачатак работы круглага стала ў 10.00 па адрасе: г.Мінск, вул. Сурганава,1, корп. 2, каб. 302. 
 
Запрашаем усіх зацікаўленых асоб!
==================================
У 2011 годзе выйшаў зборнік твораў Лукаша Калюгі (Канстанціна Пятровіча Вашыны), ён з'яўляецца перавыданнем часткі матэрыялаў, якія ўжо публікавался ў 1992 годзе. Як вядома, гэты аўтар, які пражыў, на жаль, зусім мала, вылучаўся тонкім адчуваннем роднай мовы (напрыклад, на яго стыль звяртаў у свой час увагу Максім Лужанін у артыкуле «Магчымасці мовы»). У кнізе, што ўбачыла свет у 2011 годзе ў выдавецтве «Мастацкая літаратура», акрамя ўласна твораў, быў перавыдадзены невялікі, але вельмі цікавы «Слоўнік Калюгавай мовы» Ніны Гаўрош (вучаніцы Фёдара Янкоўскага) і Тамары Трыпуцінай. Прапануем вам азнаёміцца з гэтай карыснай работай, а таксама раім набываць і чытаць кнігі Лукаша Калюгі.

Спампаваць слоўнік для ABBYY Lingvo можна тут:

http://berasneu.com/slounik-kalyugavay-movyi-dlya-abbyy-lingvo/
==================================
Лукаш Калюга. Творы
==================================
Вітаю!
Па-беларуску «сойти с ума» будзе «звар'яцець». 
Прыклад: ён зусім звар'яцеў.
А ці можна казаць «авар'яцеў»?

***

Вітаем!

У літаратурнай беларускай мове такога слова няма.

І ўсё ж у пэўных выпадках яно можа мець месца. Гаворка ідзе пра мастацкія тэксты, асабліва гэта датычыцца паэзіі. Але паўторым, што як агульнапрынятага слова такога дзеяслова ў беларускай мове не існуе.

Пытаўся [id174801807|Дзіма Юркойць].
==================================
Вітаю. Як правільна: зоаабаронцы ці зааабаронцы? Полігібрыдны ці палігібрыдны?

***

Вітаем!

Зоаабаронцы, полігібрыдны. 

Такое напісанне ў абодвух правапісах абумоўлена тым, што націск у другой частцы гэтых складаных слоў падае не на першы склад.

Пытаўся [id214807893|Руслан Карамышаў].
==================================
Добры дзень!
З 2016 года у школах павялiчылася колькасць заняткаý па беларускай мове i лiтаратуры, аднак большай частцы дзетак не хапае, на маю думку, валодання элементарнай лексiкай.
Я агучыла некалькі аудыёказак, каб дачушкі слухалі, калі я не маю часу пачытаць ім.
Магчыма, камусьці з бацькоў гэтыя запісы таксама будуць карыснымі.

Запісы размешчаны на сайце -
http://www.audiokazka.by
==================================
Вы жадаеце, каб на нашых таварах з'явілася наша мова? Хаця б па разу зрабіце рэпост гэтай навіны. Усе нашы беды, беларусы, з-за адсутнасці салідарнасці. Будзьма разам - падтрымаем сваю мову, як неад'емную частку сваёй культуры! https://petitions.by/petitions/473
==================================
Добры дзень, не маглі б патлумачыць як так атрымалася, што слова "суполка" пішацца праз "л", а не "ў". Ці адпавядае гэта нормам словаўтварэння беларускай мовы? Дзякуй.

***

Вітаем!

У беларускай мове ў ходзе яе развіцця ў некаторых словах гук [л] перайшоў перад зычнымі ў [ў]. Аднак гэтае змяненне адбылося не ва ўсіх выпадках і сёння ўжо не адбываецца зусім. Таму мы маем магчымасць адрозніваць пэўныя пары слоў, у якіх не супадае толькі адзін гук, напрыклад: колкі і коўкі, толк і тоўк (гл. прымацаваную выяву з «Фанетыкі беларускай літаратурнай мовы» (1989)).

Такім чынам, слова «суполка» (як і словы «палка», «іголка» і да т.п.) па сваёй будове, напісанні і вымаўленні поўнасцю адпавядае нормам сучаснай літаратурнай мовы. 

Пытаўся [id39642827|Никита Пыталев].
==================================
Напамінаем, што ў абмеркаванні пад назвай «Тэма» (справа ад сцяны) вы можаце знайсці і спампаваць некаторыя рэдкія і не вельмі даведнікі па беларускай мове. Раздзел час ад часу папаўняецца, не забывайцеся яго правяраць. :>

Напрыклад, там можна азнаёміцца з вельмі карыснай для ўсіх, хто карыстаецца абедзвюма дзяржаўнымі мовамі, кнігай «Кіраванне ў беларускай і рускай мовах».
==================================
У інтэрнэце днямі з'явіўся тэст, у якім прапаноўваецца адгадаць значэнні слоў катрушніцкага лемезня (http://nn.by/?c=ar&i=183307. Дарэчы, у тэсце няправільна скланяецца слова «лемезень». Ва ўскосных склонах трэцяе «е» павінна знікаць: «лемезня», «лемезню»).

Прапануем вашай увазе артыкул Еўдакіма Раманава пра гэтую таемную мову, які выйшаў у часопісе «Живая старина» ў 1890 годзе.
==================================
На сайце "Талака" запусьцілі кампанію па зборы сродкаў на выданьне кнігі з кадыфікацыяй беларускае авіяцыйнае тэрміналёгіі.✈🚁

Можна спрычыніцца да добрае справы й атрымаць за гэта свой паасобнік слоўніка!

http://www.talaka.by/projects/1729/overview
==================================
5 студзеня 1104 нарадзілася Ефрасіньня Полацкая - княжна полацкая, асьветніца, прылічаная да сьвятых
==================================
Падкажыце, калі ласка, а слова "культурніцкі" - адкуль яно з'явілася, ці яно нарматыўнае для ўжывання, бо апошнім часам бачу на розных сайтах "культурніцкія візы ў Польшчу", "культурніцкая прастора", "культурніцкі праект".

***

Вітаем!

Слова «культурніцкі» — нарматыўная адзінка беларускай мовы. Яно фіксуецца, напрыклад, у «Слоўніку беларускай мовы» (2012):

http://www.slounik.org/search?dict=sbm&search=%D0%BA%D1%83%D0%BB%D1%8C%D1%82%D1%83%D1%80%D0%BD%D1%96%D1%86%D0%BA%D1%96&x=21&y=1 

Гэты прыметнік існуе ў нашай мове ўжо даволі працяглы час. Першапачаткова слова «культурніцкі» ўтварылася ад «культурнік» у значэнні 'прыхільнік культурніцтва':

Культурнік — http://www.skarnik.by/tsbm/34719 
Культурніцтва — http://www.skarnik.by/tsbm/34721

Аднак значэнне прыметніка, прыведзенае вамі, — новае. 

Цяпер слова «культурнік» набыло ў беларускай мове новыя значэнні 'дзеяч культуры' і 'работнік дома культуры' (гл. прымацаваную выяву № 1 са «Слоўніка новых слоў беларускай мовы» (2009) Вікторыі Уласевіч і Наталлі Даўгулевіч). Відаць, пад уплывам гэтых новых значэнняў назоўніка «культурнік» прыметнік «культурніцкі» таксама набыў новае значэнне — 'культурны' (гл. выявы № 2 і № 3). 

Дадамо, аднак, што прыметнік «культурніцкі» не касуе слова «культурны». Таму можна адначасна казаць як «культурніцкая прастора», так і «культурная прастора».

Пыталася [id3167605|Анна Григорян].
==================================
Калі вы перакладаеце з нямецкай на беларускую і яшчэ не чыталі артыкул Пётры Садоўскага «Перакладчыцкі Алімп без рэдактара. З досведу чытання перакладаў з нямецкай мовы на беларускую», то раім вам як мага хутчэй выправіць гэтую памылку! :>

Аўтар закранае вельмі важныя пытанні стылістыкі сучаснай беларускай мовы, дакладна фармулюе многія праблемы і паказвае на спосабы іх развязання. 

Найбольш карысным тэкст будзе для тых, хто знаёмы з нямецкай мовай, але і астатнія знойдуць для сябе ў ім досыць шмат цікавага.
https://arche.by/item/6207
==================================
"Вярні беларускую мову за 3 хвіліны!" 
Можна колькі заўгодна казаць пра тое, што беларуская мова шырока не ўжываецца ў Беларусі, але зараз мы маем шанец, зрабіць крок да яе вяртання ў сферу гандлю і паслуг - дамагчыся таго, каб у закон "Аб абароне правоў спажыўцоў" былі ўнесены змены паводле якіх інфармацыя аб таварах і паслугах павінна даводзіцца адначасова на дзвюх дзяржаўных мовах.

Дзеля гэтага трэба ахвяраваць усяго трыма хвілінамі свайго часу. Як гэта зрабіць? Вось простая інструкцыя:
1 - зайсці на goo.gl/UIR6EK 
2 - націснуць "электронные обращения граждан". 
3 - увесці свае дадзеныя ў адпаведныя палі. 
4 - увесці тэскт https://vk.com/doc-25515869_440645555
5 - адправіць зварот
==================================
Добры вечар. Як перакласцi "рог изобилия"?

***

Вітаем!

Выраз «рог изобилия» перакладаецца на беларускую мову як «рог дастатку».

http://www.skarnik.by/rusbel/82306

Пыталася [id41886707|Валентина Крачковская].
==================================
Вот такой интересный вопрос :
Есть беларускае слово "карак", причём в разных частях Беларуси оно используется по разному и имеет разное значение.
В районе Петрикова оно означает область загривка (дам у карак, ухапіў за карак), а в Копыльском районе оно используется как ругательство, именно стариками, которые еще не успели русифицироваться.
Можно узнать про это слово и его значения больше ?

***

Вітаем!

У народнай мове слова «карак» паўсюдна абазначае заднюю частку шыі ў жывёлы і чалавека (гл. прымацаваныя выявы са «Слоўніка гаворак цэнтральных раёнаў Беларусі» (1), «Віцебскага краёвага слоўніка» (2), «Краёвага слоўніка Чэрвеньшчыны» (3) і «Слоўніка беларускіх гаворак паўночна-заходняй Беларусі і яе пагранічча» (4)).

Лаянкавасць гэтага слова ўмоўная. Гэта значыць, яно можа мець лаянкавы сэнс у залежнасці ад сітуацыі ці выраза, у якіх выкарыстоўваецца.

Звесткі пра паходжанне — на выяве № 5 з «Этымалагічнага слоўніка беларускай мовы».

Пытаўся [id35446158|Андрусь Войніч].
==================================
Добры дзень!
Падкажыце, калі ласка, як правільна перакласці спалучэнне "зеркальный фотоаппарат" і скарочаны варыянт "зеркалка"?
Дзякуй!

***

Вітаем!

Рус. «зеркальный фотоаппарат» — бел. «люстраны фотаапарат»

У якасці скарочанага варыянта ўжываецца запазычанне з рускай «зяркалка». 

Таксама ў інтэрнэце прапаноўваліся варыянты «люстра́нка», «люстра́нік» і «люстраві́к». Першы з іх («люстранка») — калька з польскага «lustrzanka», аднак будова гэтага слова адпавядае беларускай сістэме словаўтварэння. Другі («люстранік») — наватвор, які таксама сваёй будовай не парушае сістэмы беларускага словаўтварэння. Трэці ж варыянт («люстравік»), зноў-такі наватвор, паходзіць не ад прыметніка «люстраны» (люстраны фотаапарат), а ад «люстравы», каторы ў нашай мове мае дачынне не да люстра, якое можа быць у камеры, а да падвяснога асвятляльнага прыбора. Таму гэты апошні варыянт мы разглядаем як непажаданы.

Пыталася [id22333183|Вікторыя Пярлухіна].
==================================
На Радыё Свабода стварылі карцінку на тэму знакаў задыяка. Беларускія назвы пададзены на ёй паводле слоўніка «Геаграфічныя і касмаграфічныя тэрміны і назовы нябесных цел» (серыя «Беларуская навуковая тэрміналогія», 1923). 

На другой прымацаванай выяве вы можаце ўбачыць сучасныя назвы знакаў задыяка ў афіцыйным стандарце беларускай мовы («Беларуская энцыклапедыя», том 6, стар. 499).
==================================
«Беларуская энцыклапедыя», том 6, стар. 499
==================================
Шмат хто з нас чытаў кнігу Юрася Бушлякова «Жывая мова». Але ці бачылі вы відэа з прэзентацыі гэтай кнігі ў 2013 годзе? Акрамя інфармацыі ўласна пра выданне і яго аўтара з відэа можна ўзяць для сябе многа іншых цікавых звестак. Напрыклад, тут гучаць імёны людзей, што зрабілі каштоўны ўнёсак у развіццё культуры беларускага маўлення (асабліва шмат імён называе ў відэа Пётра Садоўскі). Мы настойліва раім шукаць, чытаць, вывучаць, выстаўляць у інтэрнэт іх работы. Але перш трэба пазнаёміцца з відэа. :>

Прыемнага прагляду!
https://www.youtube.com/watch?v=VIauZhC-dC4
==================================
Падкажыце, у якіх выпадках ужываецца слова "спецыяліст", а ў якіх "адмысловец" (ці "адмыслоўца")?

***

Вітаем!

Слова «спецыяліст» мае значэнне 'чалавек, які валодае якой-небудзь спецыяльнасцю, мае спецыяльныя веды ў якой-небудзь галіне навукі, тэхнікі, мастацтва' (http://www.skarnik.by/tsbm/79040). Такім чынам, яго трэба ўжываць, калі мы гаворым пра некага, хто мае пэўную адукацыю, не проста разбіраецца, а можа прад'явіць фармальныя доказы сваёй кваліфікацыі. Хоць гэты назоўнік часам ужываюць і ў дачыненні да тых, хто проста мае добры навык, уменне ў нейкай справе.

«Адмысловец» (у форме «адумысловец») фіксуецца дарэформенным «Беларуска-расійскім слоўнікам» Міколы Байкова і Сцяпана Некрашэвіча са спасылкай на слоўнік Максіма Гарэцкага (http://slounik.org/search?dict=&search=%D0%B0%D0%B4%D1%83%D0%BC%D1%8B%D1%81%D0%BB%D0%BE%D0%B2%D0%B5%D1%86&x=0&y=0) Тут аўтары, як відаць, перакладаюць яго рускім «специалист». 

Аднак пазней, ужо ў сваім «Расійска-беларускім слоўніку», аўтары змянілі падыход да гэтага слова. У артыкуле «специалист» яго няма: 

► специалист — спэцыялісты, фаховец

але ў артыкуле «мастер» чытаем:

► мастер своего дела — адмысловец у сваёй справе

Як бачым, змянілася не толькі форма (адумысловец → адмысловец), але і рускае слова, з якім суадносіцца беларускі назоўнік (специалист → мастер). 

Сёння слову таксама даецца тлумачэнне, бліжэйшае да значэння, пададзенага ў «Расійска-беларускім слоўніку»: 'той, хто валодае выдатным майстэрствам' (http://www.slounik.org/search?dict=slovaklad&search=%D0%B0%D0%B4%D0%BC%D1%8B%D1%81%D0%BB%D0%BE%D1%9E%D1%86%D0%B0&x=0&y=0). Такім чынам, гэтым словам можна назваць любога, хто, на вашу думку, з'яўляцца ўмельцам у нейкай справе.

Падсумуем.

Слова «спецыяліст» ужываецца ў некалькіх значэннях. Можна сказаць і «спецыяліст па нанатэхналогіях» і «спецыяліст у ігры на нервах». 

«Адмысловец» («адмыслоўца») гаворым пра таго, каго лічым выдатным прадстаўніком нейкай прафесіі, кірунку мастацтва і г.д. Можна сказаць «мне здаецца, ён у гэтай справе адмысловец», «адмыслоўцы айчыннага жывапісу». Аднак пісаць і гаварыць «ён атрымаў вышэйшую адукацыю і цяпер з'яўляецца адмыслоўцам па машынабудаванні» не зусім апраўдана са стылістычнага гледзішча. Не варта механічна замяняць рускае «специалист» беларускім «адмысловец».

Пытаўся [id56520001|Аляксандр Захожы].
==================================
24 сьнежня 1798 нарадзіўся Адам Міцкевіч
==================================
Знайшлося сьведчаньне, што ў XVII ст. у Маскве трымалі перакладчыкаў зь беларускай ФОТАФАКТ
http://www.svaboda.org/a/28193684.html
==================================
Падкажыце як правільна перакласці "Поражение". "Поражение такого количества людей болезнью..."
Як можна перакласці: "Родоразрешение: Кесарево сечение по показаниям"?

***

Вітаем!

1. Як медыцынскі тэрмін руск. «поражение» перакладаецца на беларускую словам «пашкоджанне»:

http://www.skarnik.by/rusbel/68581

Аднак, паколькі ў вашым выпадку яно не дарэчы, першы зварот можна перакласці як «з'яўленне ў такой колькасці людзей хваробы...». Калі гаворка ідзе пра тое, што спецыялісты пачалі выяўляць усё больш выпадкаў захворвання, то можна таксама перакласці як «выяўленне ў такой колькасці людзей хваробы...». 

2. Разраджэнне: кесарава сячэнне па паказаннях.

У беларускай мове ёсць тэрмін «родадапамога». Але ён мае занадта шырокае значэнне ('медыцынская дапамога жанчынам у час цяжарнасці, родаў і ў пасляродавы перыяд') у параўнанні з тым, якое трэба перадаць вам.

Нядаўна пытанне аб тым, як перакаладаць тэрмін «родоразрешение» на беларускую, падняў адзін з карыстальнікаў на Фэйсбуку. Там адбылася дыскусія, у ходзе якой быў прапанаваны варыянт «разраджэнне» (ад слова «разрадзіцца» http://www.slounik.org/search?dict=krapivabr&search=%D1%80%D0%B0%D0%B7%D1%80%D0%BE%D0%B4%D0%B8%D1%82%D1%8C%D1%81%D1%8F&x=0&y=0), які мы лічым найбольш прыдатным. 

Азнаёміцца з дыскусіяй можна тут: https://www.facebook.com/andrej.vitushka/posts/10204674490222686

Адзначым, што тэрмін «разраджэнне» пакуль што не з'яўляецца агульнапрынятым, аднак праз адсутнасць іншага тэрміна мае ўсе шанцы пазней быць замацаваным у спецыяльных даведніках.

Пытаўся [id50853342|Дмитрий Артюшенко].
==================================
Вітаю, падкажыце, калі ласка, як клясычным правапісам па-беларуску пішам פלאפל — па-расейску фалафель — фаляфэль, фалафель, ці можа фаляфель? У Вікіпэдыі старонка адсутнічае, Скарнік і Слоўнік не далі адказу.
Дзякуй!

***

Вітаем!

Слова, якое вас цікавіць, ёсць у арабскай і іўрыце. У гэтых дзвюх мовах яно гучыць крыху па-рознаму: у арабскай як «фалафіль», у іўрыце як «фалафэль». Магчыма, бытаванне гэтых двух варыянтаў прывяло да сярэдняга варыянта — «фалафель», які зафіксаваны ва узусе афіцыйнай нормы. Таксама магла паўплываць аналогія — «куфель», «гэбель» і пад. Тым не менш слова не зафіксавана ў нарматыўных крыніцах, таму не будзе памылкай ужываць і формы «фалафэль» ці «фалафіль», карыстаючыся афіцыйным правапісам.

Што да тарашкевіцы, то ў асноўных крыніцах па ёй не зафіксавана гэта слова ў нейкай канкрэтнай форме. Таксама такія крыніцы, як зборнік «Беларускі клясычны правапіс» і інструкцыя па асваенні запазычанняў, складзеная З. Саўкам і дзеючая на канале «Белсат», не даюць адназначных указанняў на спосаб асваення гэтага слова. Аднак можна дапусціць, што ў тарашкевіцы гэта слова будуць імкнуцца зацвердзіць у форме, блізкай да арыгінала. 

Такім чынам, імаверныя варыянты — «фалафэль» і «фалафіль».

Пытаўся [id16459192|Maxim Shevekhman].
==================================
#лінгвістыка 

Мовазнаўчыя выданьні ўсяго за 3.99 BYN у рамках 🎅Вялікага каляднага распродажу!🌲

Прапаноўваем вашай увазе:

📖 Ян Станкевіч — Язык і языкаведа. Электроннае выданьне (PDF) 

📝Гэтая кніга становіць сабой другое, істотна перапрацаванае выданьне лінгвістычных прац вядомага беларускага філёляга-пурыста Яна Станкевіча (1891–1976) (першае выйшла ў 2002 г. і мела назву "Ян Станкевіч. Збор твораў у двух тамах"). Працы датычаць практычна ўсіх галінаў беларускай мовы: фанэтыкі, фаналёгіі, артаэпіі, марфалёгіі і сынтаксу, словаўтварэньня і лексыкалёгіі, анамастыкі, фразэалёгіі, дыялекталёгіі, этымалёгіі, моўнай стылістыкі і лексычнай сэмантыкі, лінгвістычнай тэрміналёгіі, лінгвагеаграфіі і г. д. Тэксты выкананыя ў разнастайных формах: кароткай газэтнай зацемкі, разгорнутага навуковага аналізу, палемічнага нарысу, інтэрдысцыплінарнага гуманітарнага дасьледаваньня, крытычнага водгуку, кніжнага агляду, тэзіснай пастаноўкі праблемы і нават інтэлектуальнай правакацыі.

📄Зьмест:
https://arche.by/content_files/zm1.pdf

📄Ад укладальніка
https://arche.by/show_me_the_file/item/4656

💶 Новая цана – 3.99 BYN 
Старая цана – 11.9 BYN 
 
► Выданьне можна купіць па спасылцы:👇 
https://arche.by/item/4784

* * * * * * * * * * * * * * * * * * * * * * * * * * * 

📖 ARCHE № 11 - 2010. Лінгвістыка 1920-х: тэрміналёгія, лексыкаграфія, правапіс, фармаваньне літаратурнай мовы. Электроннае выданьне (PDF | EPUB) 

📝 Нумар прысьвечаны беларускай лінгвістыцы 1920-х гадоў. У ім публікуюцца працы мовазнаўцаў Міколы Байкова, Анатоля Багдановіча й Лява Цьвяткова — аўтараў, лінгвістычную спадчыну каторых яшчэ не да канца ацанілі. У часопісе друкуецца фактычна невядомы водгук пачынальніка беларускае лінгвістыкі Яўхіма Карскага на выданьне працаў Акадэмічнае канфэрэнцыі 1926 году. Узнаўляюцца фрагмэнты палемікі паміж Я. Лёсікам ды І. Ваўком-Левановічам, а таксама ўпершыню друкуецца даклад Ваўка-Левановіча «Пра некаторыя важнейшыя недахопы беларускай літаратурнай мовы», які выклікаў крытычныя водгукі ягоных калег і паўплываў на асабісты лёс навукоўца. У нумары зьмяшчаюцца публікацыі, прысьвечаныя разгортваньню правапіснае дыскусіі ды рэальнаму функцыянаваньню артаграфіі ў школьнай практыцы (артыкулы Л. Цьвяткова, С. Некрашэвіча, Я. Лёсіка, А. Лёсіка і С. Замбржыцкага), рад артыкулаў з галіны стварэньня тэрміналёгіі, культурамоўныя зацемкі Вацлава Ластоўскага, водгукі на слоўнікі Ластоўскага, Некрашэвіча й Байкова ды інш. 
 
🎓Апошнія два дзесяцігодзьдзі існуе цікавасьць да гісторыі беларускага мовазнаўства 1920-х гадоў і працаў гэтага пэрыяду. Дэмакратызацыя грамадзкага й палітычнага жыцьця другое паловы 1980-х прынесла бурныя дыскусіі пра гісторыю й сучасны стан беларускае мовы, і на гэтай хвалі незвычайна ўзрасла цікавасьць да асобаў, што займаліся дасьледаваньнем і кадыфікацыяй беларускае мовы, пакінулі сьлед у гісторыі навукі як заснавальнікі або рэфарматары беларускае граматыкі й правапісу. 

📄Зьмест:
https://arche.by/content_files/d539a1b1cbaca14bad101029fb7099a7.pdf

📄Прадмова:
https://arche.by/show_me_the_file/item/1228

💶 Новая цана – 3.99 BYN 
Старая цана – 11.9 BYN 
 
► Выданьне можна купіць па спасылцы:👇 
https://arche.by/item/869

* * * * * * * * * * * * * * * * * * * * * * * * * * * 
 
📌 Поўны пералік выданьняў з апісаньнямі й прывабнымі цэнамі, спосабы аплаты й дастаўкі даступныя на старонцы! 👇 
https://arche.by/promotions/18.html
==================================
18 сьнежня 1973 Пётр Клімук стаўся першым беларусам, які паляцеў у космас.
==================================
Адкажыце, калi ласка, як перакласці слова "шелкопряд". Мне здаецца, як у скарнiку — "шаўкапрад" — гэта крыху наркамаўскае...

***

Вітаем!

Тэрмін «шаўкапрад» на цяперашні момант з'яўляецца агульнапрынятым. Карані, якія ўваходзяць у склад гэтага слова, ёсць у беларускай мове: 

► шоўк — http://www.skarnik.by/tsbm/94248
► прасці — http://www.skarnik.by/tsbm/64227

Такім чынам, важкіх прычын адмаўляцца ад яго няма.

Але ў 1920-я гады пры стварэнні беларускай заалагічнай тэрміналогіі сітуацыя была іншая і мовазнаўцы спрабавалі даць гэтаму слову ўласнабеларускі адпаведнік.

Мікола Байкоў і Сцяпан Некрашэвіч у «Беларуска-расійскім слоўніку» падавалі варыянт «ядвабнік». Аднак слова было паланізмам. Відаць, таму аўтары адмовіліся ад яго і ўжо ў сваім «Расійска-беларускім слоўніку» змясцілі варыянты, зафіксаваныя ў дванаццатым выпуску «Беларускай навуковай тэрміналогіі» (1927) — «Назовы жывёл» (гл. прымацаваныя выявы).

У «Назовах жывёл», у сваю чаргу, рускае «шелкопряд» перакладаецца па-рознаму ў залежнасці ад канкрэтнага віду. Так, назва сямейства «шелкопряды» (па-лацінску Bombycidae) перакладзена як «папрадухі», а віду «шелкопряд тутовый» (Bombyx mori L.) — «папрадуха шаўкоўна». «Шелкопряд кольчатый» (Gastropacha neustria L., парадкавы нумар у слоўніку — 430) мае беларускую назву «прадзільнік пярсцёнкавы», «шелкопряд сосновый» (Gastropacha pini L., парадкавы нумар у слоўніку — 431) — «прадзільнік хвойны».

Калі крытычна разглядаць гэтыя тэрміны, то адразу можна сказаць, што прыметнік «шаўкоўна» наўрад ці прыдатны для сённяшняй заалагічнай тэрміналогіі ў такой форме. Кароткія прыметнікі — рэдкая з'ява ў нашай літаратурнай мове (асабліва ў навуковай). Яны могуць успрымацца як дыялектызмы або стылізацыя пад народную мову, якая дарэчы ў літаратурных творах. Прыметнік «пярсцёнкавы», відаць, таксама не найлепшы варыянт. У тэрміне лепш падкрэсліць форму насякомага словам «кольчаты» (гэты прыметнік і замацаваўся ў сучасным тэрміне http://www.skarnik.by/tsbm/33704).

Падсумоўваючы, скажам яшчэ раз, што ў гэтым пытанні мы раім пільнавацца агульнапрынятага варыянта. Магчыма, пазней у беларускай заалагічнай тэрміналогіі адбудуцца пэўныя змяненні, але праводзіць іх павінны спецыялісты.

Пытаўся [id94591580|Андрусь Анцух].
==================================
Панства! Дапамажыце, калі ласка, - ці ёсць у беларускай мове розніца, як у расейскай "стеклянный" ды "стекольный"?

***

Вітаем! 

Не, у беларускай мове такой розніцы няма. Ёсць толькі слова «шкляны».

Пытаўся [id7009542|Александр Иванов].
==================================
Як можна перакласці "проводимые мероприятия"? (важнейшей составляющей проводимых мероприятий является приверженность медицинскому наблюдению...)

***

Вітаем!

Нават у рускім тэксце слова «проводимые» лішняе, яно нічога не дадае ў сэнсавых адносінах да слова «мерапрыемствы». Таму лепш яго не перакладаць. Аднак, магчыма, калі перакладаць сказ проста як «найважнейшым складальнікам мерапрыемстваў...», будзе адчувацца пэўная нястача дадатковага слова. У такім разе можна ўжыць словы, якія паказвалі б на сувязь з папярэдняй інфармацыяй, напрыклад: «найважнейшым складальнікам названых мерапрыемстваў...» або «гэтых мерапрыемстваў...».

Калі ж вам з нейкіх прычын канечне трэба перадаць слова «проводимые», то лепш выкарыстаць апісальны зварот, напрыклад: «найважнейшым складальнікам мерапрыемстваў, якія мы (вы) праводзім (праводзіце)...» або «мерапрыемстваў, якія трэба (неабходна) правесці...».

Пытаўся [id50853342|Дмитрий Артюшенко].
==================================
Як правільна перакласці слова "речёвка" на беларускую мову?

***

Адным з найбліжэйшых адпаведнікаў у беларускай будзе слова «крычалка». (У рускай мове «кричалка» і «речёвка» практычна не адрозніваюцца сэнсам.)

Таксама ў сеціве трапляўся наватвор «гукалка». Аднак у гаворках на ўсходзе беларускамоўнага абшару гэта слова можа значыць «шампіньён» (гл. прымацаваную выяву з «Беларуска-расійскага (Вялікалітоўска-расійскага) слоўніка» Я. Станкевіча).

Пытаўся [id12914483|Петяй Яцковский].
==================================
"Я хацеў бы спаткацца з Вамі на вуліцы 
У ціхую сінюю ноч..." 
О, як хацелі б мы ўсе сустрэцца з Вамі, Максім Адамавіч! 
Чалавек вышэйшай ступені інтэлігентнасці. Тонкая натура. Чалавек, які думаў глыбока і імкнуўся пакінуць пасля сябе як мага болей. 
І праўда, "Нашто ж на зямлі 
Сваркі i звадкі, боль i горыч, 
Калі ўсе мы разам ляцім 
Да зор?» 
З Днём народзінаў, Максім Багдановіч!
==================================
Добры дзень. Мабыць, гэтае пытанне ўжо паўставала, ды я не знайшла... І ўсё ж, як па-беларуску адказаць, калі табе кажуць «дзякуй»? Па-руску «пожалуйста», «не за что», а як па-беларуску? Дзякуй)

***

Вітаем!

На гэтае пытанне мы адказвалі некалькі разоў, напрыклад тут: https://vk.com/adkazy?w=wall-71024062_2662 і тут: https://vk.com/adkazy?w=wall-71024062_4969

Пыталася [id13183351|Таццяна Лiтошык].
==================================
Працягваем аднаўляць у памяці карысныя парады спадара Юрася Бушлякова. 😊
http://www.svaboda.org/a/24853129.html
==================================
Прывітанне! Што значыць «заспакаяльны»? Як адрозніць яго ад паронімаў (заспакоены, заспакойлівы)? Дзякуй)

** *

Вітаем! 

Усю патрэбную інфармацыю вы можаце знайсці ў «Слоўніку паронімаў беларускай мовы» тут: http://www.slounik.org/145675.html

Пыталася [id381810762|Ольга Банкрашкова].
==================================
Добры дзень!
Падкажыце, калі ласка, чаму некаторыя назоўнікі ніякага роду множнага ліку ў родным склоне могуць мець некалькі варыянтаў канчаткаў. Напрыклад, шмат разоў сустракала "словаў" і "слоў", "галоў" і галоваў". Ці абодва гэтыя варыянты раўнапраўныя і аднолькава могуць ужывацца ў афіцыяльным і гутарковым стылі? І як увогуле так сталася гістарычна, што маюць 2 варыянты канчаткаў?

***

Вітаем!

Прынятыя скарачэнні: 
 
ДАБМ — «Дыялекталагічны атлас беларускай мовы» (Мінск, 1963) 
ЛАБНГ-5 — «Лексічны атлас беларускіх народных гаворак», т. 5 (Мінск, 1998)

Як вядома, у аснову сучаснай беларускай літаратурнай мовы пакладзены беларускія народныя гаворкі (а менавіта сярэднебеларускія гаворкі). Народная мова — неўнармаваная, у ёй зусім вольна могуць выкарыстоўвацца розныя сродкі для абазначэння аднолькавых разуменняў. Таму і назоўнікі ніякага роду множнага ліку могуць мець у ёй у родным склоне — нават у вельмі блізкіх мясцовасцях (а часам у адной і той самай) — розныя канчаткі. Напрыклад:

► http://philology.by/uploads/labng/5-148.pdf (ЛАБНГ-5, карта 148);
► http://philology.by/uploads/labng/5-150.pdf (ЛАБНГ-5, карта 150);
► http://philology.by/uploads/dabm/102.jpg (ДАБМ, карта 102).

Вы самі прывялі прыклад са словам «галава». Такім чынам, ваша пытанне адносіцца і да назоўнікаў жаночага роду. З імі ў родным склоне множнага ліку ў народнай мове сітуацыя падобная:

► http://philology.by/uploads/labng/5-149.pdf (ЛАБНГ-5, карта 149)
► http://philology.by/uploads/dabm/101.jpg (ДАБМ, карта 101)

Як відаць з карт, дрэў і дрэваў, ліп і ліпаў — народныя формы. Але пры ўнармаванні літаратурнай мовы большасць варыянтаў, якія існуюць у дыялектах, непазбежна адсейваецца. Падыход афіцыйнага мовазнаўства да гэтага «адсейвання» вар'іраваўся ад аднабаковага, русіфікатарскага (як, напрыклад, у 1930-я гады) да больш лагоднага (як мы назіраем гэта сёння). 

На цяперашні момант многія словы маюць у афіцыйных нарматыўных слоўніках варыятыўныя канчаткі: правіл і правілаў, форм і формаў. Аднак, калі вы прытрымліваецеся афіцыйнага стандарту беларускай літаратурнай мовы, то ў сумнеўных выпадках вам трэба спраўджваць канчаткі па слоўніках. Напрыклад, назоўнік «слова» ў родным склоне множнага ліку ў афіцыйным стандарце літаратурнай мовы ўжываецца сёння толькі ў форме «слоў», а «галава» можа, акрамя «галоў», мець форму «галоваў». 

Лічыцца, што поўныя канчаткі (галоваў, формаў) больш уласцівыя гутарковаму, мастацкаму стылям, а таксама могуць ужывацца ў публіцыстычным стылі, а кароткія характэрны для навуковага і афіцыйна-справавога стыляў. Аднак сёння гэта заканамернасць спраўджваецца не заўсёды.

Адным з асноўных слоўнікаў, па якіх можна правяраць канчаткі, з'яўляецца «Слоўнік беларускай мовы» 2012 года выдання (http://www.slounik.org/sbm/).

Пыталася [id179066167|Аляксандра Фагот].
==================================
Original: http://philology.by/uploads/dabm/101.jpg
==================================
Original: http://philology.by/uploads/dabm/102.jpg
==================================
Які футбольны клуб Вышэйшай лігі беларускага чэмпіянату быў самым беларускамоўным у 2016 годзе? 2 тур, апытанне да 10.12.2016, 23.59
==================================
Original: http://cs626225.vk.me/v626225277/3c059/7QKesNY2bsk.jpg
==================================
Крумкачы
==================================
Дынама Берасце
==================================
Нёман
==================================
Тарпеда-БелАЗ
==================================
Дынама Мінск
==================================
БАТЭ
==================================
Мінск
==================================
Іслач
==================================
Белшына
==================================
Сёння, гаворачы пра Савецкі Саюз і беларускую мову, звычайна ўспамінаюць рэпрэсіі ў дачыненні да айчынных мовазнаўцаў і русіфікатарскую рэформу 1933 года. І, вядома, забываць пра гэтыя старонкі нашай гісторыі ні ў якім разе нельга, каб такое ніколі не паўтарылася.

Аднак нельга і адмаўляць дасягненні беларускага савецкага мовазнаўства. У галіне дыялекталогіі такімі безумоўна можна прызнаць выданне ў 1970-х гадах серыі дыялектных зборнікаў. У іх змешчаны падборкі мясцовых слоў, народныя тэрміны і назвы з розных галін гаспадарчых заняткаў (пчалярства, ганчарства і г.д.), артыкулы на дыялекталагічную тэматыку. Сярод аўтараў такія вядомыя спецыялісты, як Юзэфа Мацкевіч, Іван Лепешаў, Іван Яшкін, Генадзь Цыхун і іншыя.

Прапануем вам асабіста пазнаёміцца з гэтымі работамі і дакрануцца да жывога беларускага слова.
==================================
Вітаю! Падкажыце, калі ласка, як па-беларуску сказаць "охотник за головами" (анг. bounty hunter)?

** *

Вітаем!

На падобнае пытанне мы адказвалі тут: https://vk.com/adkazy?w=wall-71024062_4506

Пытаўся [id138548045|Віктар Ляшкевіч].
==================================
Па-беларуску
Паразмаўляй са мной па-беларуску...
Мне горка, вельмі горка разумець,
Што маву родную мы замянілі рускай,
А потым пачынаем ціха кпець.

Мы беларусы! Зараз дзе жа мова?
Дзе мова нашых прашчураў-дзядоў?
Дзе мова, што была для нас асновай,
Дзе тая, што забылі мы і зноў?

Яна паўсюль! У скрыначках, ў печы,
Яна ў рацэ, што хутка так бяжыць.
Яна паўсюль! Ад мовы не ўбегчы.
З ёй можна сябраваць і добра жыць.

Ёй можна ганарыцца і здзіўляцца,
З ёй можна захапляцца і карпець.
У ёй можна патануць і завіхацца.
Ёй можна гаварыць, а можна пець.

Яна, як сон, што будзе вельмі доўгі,
Яна як ноч, што цёмная, як смоль.
Яна салодка, нібы цукр цвёрды.
І неабходна нам, як быццам сон.

Яна гучней за тысячы званочкаў,
Яна ярчэй за фарбы мастакоў,
Яна лягчэй за пер'е птушкі кожнай...
І вось, я папрашу цябе ізноў:

Паразмаўляй са мной па-беларуску!
Мне лёгка, вельмі лёгка гаварыць,
Бо гэта мова лепш ляжыць на вуснах,
Чым можна б была толькі ўявіць!
==================================
Ці ёсць памылка ў падручніку па матэматыцы?

***

Вітаем!

Не, на паказаным вамі малюнку няма памылак ва ўжыванні слоў.

Назоўнікі «скорасць», «трохвугольнік», «ураўненне» — нарматыўныя адзінкі сучаснай матэматычнай тэрміналогіі. Яны ўжываюцца выкладчыкамі ў навучальных установах, выкарыстоўваюцца ў падручніках, іх можна знайсці як у агульнамоўных, так і ў спецыялізаваных слоўніках. Таму асцерагацца ўжываць іх ні ў якім разе не варта.

Сапраўды, гэтым словам можна знайсці іншыя адпаведнікі (вы памыліліся толькі з адным: трохвугольнік па-іншаму называецца «трЫкутнік» http://www.skarnik.by/tsbm/84019). Аднак яны («хуткасць», «трыкутнік», «раўнанне») на сённяшні дзень не такія пашыраныя ў практыцы выкладання матэматыкі, таму пытанні пашырэння іх ужывання і выкарыстання гэтых тэрмінаў у школьных падручніках — гэта пытанні, якія, тэарэтычна, могуць быць развязаны толькі ў будучыні.

Пра тэрміны «скорасць»/«хуткасць» мы пісалі тут: https://vk.com/adkazy?w=wall-71024062_5060

Пра тэрміны «ўраўненне»/«раўнанне» можна прачытаць тут: https://vk.com/adkazy?w=wall-71024062_5554

Пытаўся [id56520001|Аляксандр Захожы].
==================================
Хочаце даведацца крыху больш пра сувязь мовы Першага статута ВКЛ і сучаснай народнай і літаратурнай беларускай мовы? Тады чытайце артыкул «З лексікі Першага, або Старога, Літоўскага статута 1529 г.» з кнігі «Жывое народнае слова» (Мінск, 1992).
==================================
Вітаю! Падкажыце, калі ласка, ці з'яўляецца памылкай ужыванне постфікса -сь (замест -ся) пры спражэнні зваротных дзеясловаў? Напрыклад, усміхнулась, з'явілась. Дзякуй!

** *
 
Вітаем!

Хоць гэты постфікс існуе ў народных гаворках, яго ўжыванне выходзіць за межы літаратурнай нормы (гл. прымацаваную выяву з «Беларускай граматыкі» (Мінск, 1985)). Дапушчальным яго можна лічыць толькі ў вершаваных творах. Напрыклад, у «Новай зямлі» яго ўжываў Якуб Колас:

Назад не прыйдзе хваля тая,
Што з быстрай рэчкай уплывае. 
Не раз яна, зрабіўшысь парам, 
На крыллях сонца дойдзе к хмарам 
Ды йзноў дажджом на рэчку сыдзе — 
Ніхто з граніц сваіх не выйдзе, 
З законаў, жыццем напісаных, 
Або на дол спадзе ў туманах.

Пыталася [id9467515|Уладзіслава Сусленка].
==================================
Добры. Падкажыце, калі ласка, як слушна перакласці на беларускую "дверной молоток"?

*** 

Дзвярны малаток.

Словазлучэнне не падаецца слоўнікамі, але сустракаецца ў лінгвістычнай літаратуры. Напрыклад, у кнізе «Французскія запазычанні ў беларускай мове» Т. А. Мальцавай (стар. 69). 

http://elib.bsu.by/bitstream/123456789/15013/1/Malceva_v_tip.pdf

Пыталася [id226481034|Марына Васільева].
==================================
Раскажыце, калі ласка, якія зараз існуюць слоўнікі безэквівалентнай лексікі і дзе іх адшукаць. І яшчэ, можа вам вядома якая-небудзь добрая літаратура пра міфалагічных істот і міфалогіі беларусаў наогул.
Дзякуй за ўвагу.

***

Вітаем!

Акрамя найбольш вядомага слоўніка «Самабытнае слова», пра які мы пісалі тут: https://vk.com/wall-71024062?q=Безэквівалентнай&w=wall-71024062_2428%2Fall, вам можа прыдацца работа Алеся Каўруса «Слова сваямоўнае, адмысловае, гаваркое». Яе, аднак, няма ў вольным доступе, паспрабуйце пашукаць у букіністычных аддзелах кнігарань. Таксама пазнаёміцца з некаторымі безэквівалентнымі словамі можна прайшоўшы гэты тэст: http://nn.by/?c=ar&i=180653

Да адзначаных намі ў гэтым — https://vk.com/adkazy?w=wall-71024062_5691 — адказе крыніц па міфалогіі беларусаў можам дадаць лекцыі кандыдата гістарычных навук, дацэнта кафедры тэорыі і гісторыі культуры Беларускага дзяржаўнага педагагічнага ўніверсітэта Ігара Вугліка (гл. прымацаваныя файлы).

Пытаўся [id98674558|Вадзім Талочка].
==================================
Мовазнавец і пісьменнік Фёдар Міхайлавіч Янкоўскі (1918–1989) вядомы сёння найбольш як заснавальнік беларускай школы фразеалогіі. Аднак навуковыя інтарэсы Фёдара Міхайлавіча былі значна шырэйшыя за адно толькі вывучэнне ўстойлівых спалучэнняў слоў. Ён даследаваў беларускую народную мову, фанетыку, марфалогію і сінтаксіс беларускай літаратурнай мовы, гісторыю беларускай мовы.

Сёння мы хочам прапанаваць вашай увазе другое выданне «Гістарычнай граматыкі беларускай мовы» (1983) Ф. Янкоўскага. Яна стваралася як дапаможнік для студэнтаў філалагічных факультэтаў педагагічных вышэйшых навучальных устаноў, аднак людзі з розным узроўнем валодання беларускай мовай знойдуць для сябе ў кнізе шмат цікавага.
==================================
Прапануем вашай увазе энцыклапедыю «Беларуская мова».

Энцыклапедыя ўключае звесткі пра гісторыю беларускай мовы, яе пісьмовыя i друкаваныя помнікі, яе структуру, граматычны лад, сучасны стан, айчынных i замежных даследчыкаў беларускай мовы.

Выданне пабачыла свет ужо ў Рэспубліцы Беларусь (у 1994 годзе), таму ў ім можна знайсці звесткі пра тых дзеячаў, якіх у ранейшых даведніках абміналі ўвагай. Напрыклад, вось такую інфармацыю даведваемся пра Яна Станкевіча:

«У 1918 г. ў працы «Просты спосаб стацца ў кароткім часе граматным» увёў тэрміны, якія потым стала замацаваліся: гукі, галосныя, зычныя».

Чытайма гэтую багатую крыніцу па вывучэнні нашай мовы!
==================================
Как правильно "тэма не раз(с)чынена" или "тэма не адкрыта" ? И насколько правильно слово "адкрываць" ? Дзякую.

*** 

Правільна «тэма не раскрыта». Глядзіце http://www.skarnik.by/tsbm/70999 (значэньне 5). 

Дзеяслоў «раскрываць» чыста натуральны для беларускай мовы і больш унівэрсальны, чымся, прыкладам, дзеяслоў «расчыняць». «Раскрываць» амаль аналягічны расейскаму «раскрывать» http://slounik.org/search?dict=sinonimyk&search=%D1%80%D0%B0%D1%81%D0%BA%D1%80%D1%8B%D1%86%D1%8C&x=26&y=5&allDict=1 

Расчыняць можна толькі нешта, што мае дзьверы, форткі, створкі і да т.п. Гэта значыць, ня варта ўжываць гэта слова ў пераносным сэньсе. 

Дзеяслоў «адкрываць» з усімі ягонымі формамі таксама цалкам натуральны і распаўсюджаны ў беларускай мове. http://slounik.org/search?dict=&search=%D0%B0%D0%B4%D0%BA%D1%80%D1%8B%D0%B2%D0%B0%D1%86%D1%8C&x=0&y=0 Ён ужываўся яшчэ ў старабеларускай мове (гл. прымацаваныя выявы з Гістарычнага слоўніка беларускай мовы).

Пытаўся [id35446158|Андрусь Войніч].
==================================
А які ў вас вынік? Дзялецеся ў камэнтарох!
==================================
«Інстытут мовазнаўства імя Якуба Коласа» запрашае прыняць удзел у Міжнароднай навуковай канферэнцыі 
«БЕЛАРУСКАЯ ГРАМАТЫКА: АД БРАНІСЛАВА ТАРАШКЕВІЧА ДА СУЧАСНАСЦІ», якая адбудзецца 19–20 студзеня 2017 года 

Праблемнае поле канферэнцыі: 

- гісторыя станаўлення граматычнай сістэмы беларускай мовы; 
- сучасны стан беларускай мовы і яе граматычная нармалізацыя; 
- распрацоўка новай нарматыўнай граматыкі і стандарты моўнага нарміравання; 
- навуковая і перакладчыцкая дзейнасць Б. Тарашкевіча. 

Рабочыя мовы канферэнцыі: усе славянскія мовы.

Падрабязнасці тут:
http://iml.basnet.by/be/kanfierencyi/miznarodnaja-navukovaja-kanfierencyja-%C2%ABbielaruskaia-hramatyka-ad-branislava-taraskievic
==================================
Добры дзень. 
Падкажыце, калі ласка, дзе можна знайсьці тэрміналягічны слоўнік будаўнічае лексыкі па-беларуску.
Дзякуй.

***

Вітаем!

Адразу заўважым, што многія тэрміны з галіны будаўніцтва можна знайсці ў агульных слоўніках (напрыклад «калыска» http://www.skarnik.by/tsbm/30834, «багет» http://www.skarnik.by/tsbm/8598, «азбест» http://www.skarnik.by/tsbm/4916) ці энцыклапедыях.

Адным з першых слоўнікаў, якія змяшчалі будаўнічую тэрміналогію (назвы будаўнічых матэрыялаў, механічных і рабочых працэсаў у 
галіне тэхнікі, назвы інструментаў), быў слоўнік «Тэхнічная тэрміналогія» (1932) з серыі «Беларуская навуковая тэрміналогія». На цяперашні момант у электронным выглядзе яго няма, папяровы варыянт, хутчэй за ўсё, таксама распрададзены, аднак наконт яго вам лепш звязацца з прадстаўнікамі выдавецтва ARCHE (https://vk.com/spadar_arche).

Звесткі пра больш сучасныя слоўнікі з вучэбнага дапаможніка «Беларуская мова. Тэхнічная лексіка» (2015) http://rep.bntu.by/bitstream/handle/data/18195/Беларуская%20мова.%20Тэхнічная%20лексіка.pdf?sequence=1:

► «У канцы ХХ – пачатку ХХI стст. выйшлі з друку асобныя перакладныя руска-беларускія слоўнікі тэхнічнай тэрміналогіі, куды ўвайшлі асобныя лексемы з галіны будаўніцтва, напрыклад, «Русско-белорусский словарь по основам строительного дела» (склад. П.С. Бабарыка, 1994), двухтомны «Русско-белорусский политехнический словарь» пад рэд. І.Л. Буряк (1998), «Слоўнік тэрмінаў: архітэктура, выяўленчае і дэкаратыўна-прыкладное мастацтва» (склад. Б.А. Лазука, 2001), «Русско-белорусский словарь по инженерно-техническому оборудованию, системам и процессам» (склад. Б.М. Хрусталёў, 2009), «Руска-беларускі навукова-тэхнічны слоўнік» (склад. А.М. Савіцкая, 2010). Як бачна, поўны спецыяльны слоўнік беларускай будаўнічай тэрміналогіі (ні перакладны, ні тлумачальны) да нашага часу яшчэ не выдадзены».

«Слоўнік тэрмінаў: архітэктура, выяўленчае і дэкаратыўна-прыкладное мастацтва» ёсць тут: http://www.slounik.org/architekt/

Магчыма, некаторыя з памянёных даведнікаў можна знайсці ў букіністычных аддзелах кнігарань (напрыклад, у кнігарні «Эўрыка» на вуліцы Куйбышава, дом 77). У інтэрнэт-кнігарнях прадаецца «Современный русско-белорусский политехнический словарь» (А.Н. Булыка, 2007)(https://uchitel.by/catalog/25275/661413/, http://oz.by/books/more1029449.html).

Таксама пэўныя тэрміны вы можаце знайсці ў «Слоўніку дойліда» (гл. прымацаваны файл).

Пытаўся [id24303219|Юры Палонскі].
==================================
Першы ў Беларусі „Дыялектны слоўнік медыцынскіх тэрмінаў Беларусі” выданы друкарняй Гарадзенскага медуніверсітэта. 

Яго аўтар – лексікограф і педагог Віктар Варанец. Паўтысячы беларускіх словаў, якія зьмешчаны ў слоўніку, паказваюць, што сучасная медыцынская лексіка вычарпала далёка ня ўвесь мясцовы патэнцыял. 

Праца над слоўнікам вялася на працягу двух гадоў. 
Кажа Віктар Варанец: – У нас ёсць яшчэ адна крыніца запатрабаваная для папаўнення медыцынскай лексікі. Чым менш запазычанняў, тым мова лічыцца больш дасканалай і развітай. Па вялікім рахунку, у нас такія словы ёсць, і калі я іх зьбіраў, звярнуў увагу, што, скажам, некаторыя словы досыць шырока распаўсюджаны былі на Беларусі. Калі была развіта медыцына і карысталіся нейкімі нацыянальнымі тэрмінамі, значыць гэта мова мае свае вельмі-вельмі даўнія вытокі. 

Дыялектны слоўнік можа дапамагчы маладым медыкам, якія накіроўваюцца ў розныя мясцовасьці Беларусі, добра арыентавацца ў дыялектных тэрмінах, а таксама ўзбагаціць сваю мову. 

Якуб Сушчынскі, Беларускае Радыё Рацыя, Гародня 
Фота аўтара 

http://www.racyja.com/kultura/pabachyu-svet-dyyalektny-slounik-medyts/
==================================
Слушныя парады ад нябожчыка спадара Юрася Бушлякова, якія дазволяць вам пазбегнуць таўталогіі і перакладу калькаваннем.
http://www.svaboda.org/a/24849602.html
==================================
Кніжку вырабіў расійскі майстар мікрамініяцюр Анатоль Каненка. 
Памер гэтага унікальнага ва ўсіх сэнсах зборніка вершаў Максіма Багдановіча - усяго міліметр на міліметр. Кніга існуе ў адзінкавым экземпляры. І ўсе 18 вершаў у ёй аўтар выбіраў асабіста.
==================================
Слоўнікі й мовазнаўчыя выданьні можна знайсьці ў электроннай кнігарні ARCHE!
==================================
#навіны #запуск #кнігарня

Шаноўныя сябры! 
 
Рэдакцыя ARCHE з радасьцю паведамляе пра запуск сайту электроннае кнігарні! 🎉 

Прагрэс не стаіць на месцы, цяпер выданьні ARCHE можна набыць у электронным выглядзе (у фарматах PDF i EPUB)! 😃
Аплаціць заказ можна з дапамогаю сыстэмаў 💳 WebPay ды EasyPay і пасьля гэтага чытаць выданьні ў хоць-якім пункце сьвету 🌍.
Гэта значыць, што адкрываецца доступ да папулярных кніг і нумароў, папяровыя наклады каторых распрадалі. 👍
Электронныя выданьні можна праглядаць з розных прыладаў: 💻кампутару, пляншэту й 📱смартфону. Гэта робіць чытаньне мабільнейшым і зручнейшым!

З дапамогаю cайту кнігарні можна заказаць і папяровыя выданьні. 📚 Пры аплаце такога заказу на сайце вы атрымаецце зьніжку 50% на дастаўку 📯поштаю (па ўсёй Беларусі) або 🚕 кур'ерам (па г. Менску й ваколіцах 10 км.)!

А пры заказе папяровых выданьняў на суму большую за 30 BYN дастаўка ажыцьцяўляецца за наш кошт!

Запрашаем на старонку: 👇 
https://arche.by

Усе падрабязнасьці тут: 👇
https://arche.by/promotions/15.html
==================================
У гэты дзень у 1882 годзе ў засценку Акінчыцы (цяпер у межах г. Стоўбцы) нарадзіўся Якуб Колас (Канстанцін Міхайлавіч Міцкевіч) — класік беларускай літаратуры, які, разам з Янкам Купалам, лічыцца заснавальнікам сучаснай беларускай літаратуры і літаратурнай мовы. Ён быў не толькі аўтарам мастацкіх твораў, але і педагогам, публіцыстам, крытыкам, перакладчыкам, вучоным, грамадскім дзеячам.

Якуб Колас быў акадэмікам АН Беларусі. Ён удзельнічаў у стварэнні першага выдання акадэмічнага «Руска-беларускага слоўніка» (на Скарніку ў раздзеле «рус-бел» размешчана крыху змененае 8-е выданне).

Шмат у чым дзякуючы менавіта гэтаму чалавеку беларуская мова сёння жыве. А наша пакаленне ў сілах зрабіць так, каб намаганні гэтага вялікага беларуса і яго аднадумцаў не былі марнымі.

Са святам!
==================================
Падкажыце, дзе можна знайсці матэрыял пра "пантэон паганскіх багоў".

***

Вітаем!

Хоць пытанне і не датычыцца непасрэдна беларускай мовы, у выглядзе выключэння даём вам адказ. 😊

Пра пантэон беларускіх паганскіх багоў звесткі можна знайсці ў энцыклапедычным слоўніку «Беларуская міфалогія» (гл. першы прымацаваны файл, артыкул «Пантэон», стар. 364–365), а таксама ў кнізе «Міфалогія беларусаў» Алеся Шамака (гл. другі прымацаваны файл, стар. 44).

Інфармацыя пра паганскіх багоў беларусаў і іншых народаў ёсць таксама ў Беларускай энцыклапедыі. (Напрыклад, том 10, стар. 479, артыкул «Міфалогія»; том 13, стар. 503, раздзел «Міфалогія і рэлігія» артыкула «Рым Старажытны»; том 5, стар. 499–500, раздзел «Міфалогія і рэлігія» артыкула «Грэцыя Старажытная, Элада» і інш.)

Усе тамы Беларускай энцыклапедыі можна знайсці тут: https://issuu.com/movazbor

Пыталася [id137246317|Таня Утовка]
==================================
Выйшаў з друку новы «Тлумачальны слоўнік беларускай літаратурнай мовы». (Гэта значна перапрацаваная версія слоўніка, даступнага тут: http://rv-blr.com/dictionary/explanatory) 
Купіць даведнік па ніжэйшай цане можна ў выдавецтве «Беларуская Энцыклапедыя імя Петруся Броўкі» па адрасе г. Мінск, зав. Калініна, 16.
http://iml.basnet.by/be/publikacyi/tlumacalny-slounik-bielaruskaj-litaraturnaj-movy
==================================
Запрашаем на бясплатны прагляд фільма «Лютар», прысвечаны 499-годдзю Рэфармацыі, што адбудзецца 31 кастрычніка (панядзелак). Пачатак а 19:00. Месца правядзення — к-т «Перамога» (Інтэрнацыянальная, 20). 
 
Уваходныя білеты тым, хто не паспеў зарэгістравацца анлайн, можна атрымаць па жывой чарзе (ад 18:00 31.10 у фае к-ра Перамога будуць раздаваць уваходныя білеты на фільм у колькасці каля 300 штук). 
 
Пытанні можна задаваць ці праз каментары, ці па тэлефоне +375 29 5543459.
==================================
Думаеце, што ведаеце беларускую мову? Тады паглядзіце Моўнік. Кароткі, але важны выпуск.
==================================
velcom узяўся за прасоўванне сучаснай беларускай літаратуры 
Новы сацыяльны праект кампаніі — Movabox. 

У розных кавярнях і арт-прасторах Мінска і іншых гарадоў краіны з’явяцца адмысловыя скрыні з самымі рознымі беларускамоўнымі кнігамі нашых сучаснікаў. Калі ўбачыце такі мовабокс, смела бярыце адтуль штосьці пачытаць, толькі потым не забудзьцеся вярнуць назад. 

Кампанія абяцае сачыць за тым, каб боксы не пуставалі, і заклікае далучацца ўсіх ахвотных. Калі на вашых паліцах ёсць беларускамоўныя кнігі сучаснікаў, можаце пакідаць іх у боксах. 

Але беларускамоўны буккросінг — толькі частка праекта. 

Кампанія падрыхтавала адмысловыя мовабоксы тым, хто цікавіцца беларускай літаратурай. У іх схаваны твор і розныя рэчы-сімвалы, якія скіроўваюць да яго падзей і герояў. Такім чынам ажывілі чатыры кнігі і для кожнай вырабілі па 20 мовабоксаў.
http://nn.by/?c=ar&i=179612
==================================
1959-2005 Помнім, любім, смуткуем.
==================================
Добры вечар. Дапамажыце знайсці матэрыял па беларускіх тостах, пажаданнях і зычэннях. Буду вельмі ўдзячна.

***

Вітаем! 

Найлепшым варыянтам для вас будзе кніга «Выслоўі» (1979) з серыі «Беларуская народная творчасць» (гл. першы прымацаваны файл). У файле ёсць убудаваныя закладкі, якія палягчаюць пошук звестак. 

Яшчэ адна даступная аўтарытэтная крыніца па гэтай тэме (улічаная ў «Выслоўях») — 4-ты том кнігі Міхала Федароўскага «Люд беларускі на Русі Літоўскай» (гл. другі прымацаваны файл). Матэрыялы ў ёй аформлены лацінкай. Нязручнасць можа заключацца ў тым, што аўтарскі тэкст у кнізе польскамоўны. 

Навігацыя па патрэбным вам другім раздзеле «Люду беларускага...»:

► блаславенні, зычэнні — стар. 375;
► тосты — стар. 379;
► зычэнні тым, хто займаецца пэўнай справай — 379;
► прывітанні на розныя выпадкі — стар. 381;
► развітанні — стар. 383.

Пыталася [id137246317|Таня Утовка]
==================================
Прывітанне. 
Падкажыце, калі ласка, як можна перакласці выраз "без ума от кого-то".
Дзякуй.

***

Вітаем!

Гэты выраз можа перакладацца на беларускую як:

► быць у захапленні ад каго-небудзь, 
► траціць розум (вар'яцець) ад каго-небудзь.

http://www.skarnik.by/rusbel/97727

Пыталася [id343876053|Софья Клютченя]
==================================
Прывiтанне! :)
Перакладзiце, калi ласка, "каждый четверг".
Дзякуй!

***

Вітаем!

Кожны чацвер.

Пыталася [id282132926|Ружа Міхайлоўская]
==================================
Артыкул пра паходжанне назвы вёскі Грычына
http://zviazda.by/be/news/20161019/1476889791-adkul-pahodzic-nazva-vyoski-grychyna
==================================
Карыснае выданьне для ўсіх, хто цікавіцца мовазнаўствам!
==================================
#лінгвістыка 
 
Спадарства! 
 
На складзе застаюцца апошнія 30 паасобнікаў перавыданага часопісу 📖 ARCHE № 11 - 2010 "Лінгвістыка 1920-х: тэрміналёгія, лексыкаграфія, правапіс, фармаваньне літаратурнай мовы”! 
 
На неаднаразовыя просьбы чытачоў сёлета пабачыў сьвет дадатковы наклад лінгвістычнага нумару. У 2010 годзе ён выклікаў высокую цікавасьць і даволі хутка разышоўся. 
 
📝 Нумар прысьвечаны беларускай лінгвістыцы 1920-х гадоў. У ім публікуюцца працы мовазнаўцаў Міколы Байкова, Анатоля Багдановіча й Лява Цьвяткова — аўтараў, лінгвістычную спадчыну каторых яшчэ не да канца ацанілі. У часопісе друкуецца фактычна невядомы водгук пачынальніка беларускае лінгвістыкі Яўхіма Карскага на выданьне працаў Акадэмічнае канфэрэнцыі 1926 году. Узнаўляюцца фрагмэнты палемікі паміж Я. Лёсікам ды І. Ваўком-Левановічам, а таксама ўпершыню друкуецца даклад Ваўка-Левановіча «Пра некаторыя важнейшыя недахопы беларускай літаратурнай мовы», які выклікаў крытычныя водгукі ягоных калег і паўплываў на асабісты лёс навукоўца. У нумары зьмяшчаюцца публікацыі, прысьвечаныя разгортваньню правапіснае дыскусіі ды рэальнаму функцыянаваньню артаграфіі ў школьнай практыцы (артыкулы Л. Цьвяткова, С. Некрашэвіча, Я. Лёсіка, А. Лёсіка і С. Замбржыцкага), рад артыкулаў з галіны стварэньня тэрміналёгіі, культурамоўныя зацемкі Вацлава Ластоўскага, водгукі на слоўнікі Ластоўскага, Некрашэвіча й Байкова ды інш. 
 
🎓Апошнія два дзесяцігодзьдзі існуе цікавасьць да гісторыі беларускага мовазнаўства 1920-х гадоў і працаў гэтага пэрыяду. Дэмакратызацыя грамадзкага й палітычнага жыцьця другое паловы 1980-х прынесла бурныя дыскусіі пра гісторыю й сучасны стан беларускае мовы, і на гэтай хвалі незвычайна ўзрасла цікавасьць да асобаў, што займаліся дасьледаваньнем і кадыфікацыяй беларускае мовы, пакінулі сьлед у гісторыі навукі як заснавальнікі або рэфарматары беларускае граматыкі й правапісу. 
 
📄Зьмест часопісу: 
http://news.arche.by/wp-content/uploads/2016/03/Zmest-11-2010.pdf 
 
Нумар перавыдалі на белай паперы мэтадам лічбавага друку. 
 
Не ўпускайма мажлівасьці займець гэтае ўнікальнае выданьне!☝ 
 
💶 Кошт нумару без уліку дастаўкі – 9.9 BYN (99 000 BYR), з дастаўкаю – 12.9 BYN (129 000 BYR). 
 
Каб зрабіць заказ, трэба даслаць 📧 электронны ліст на адрас dastauka@arche.by або 📞 патэлефанаваць на нумар (29) 550-79-69. 
 
📧 Заказваючы выданьні электронным лістом, у полі «Тэма» пазначайце «№11 - 2010. Лінгвістыка 1920-х». 
✒У лісьце пакіньце свае дакладныя каардынаты: паштовы адрас, індэкс, прозьвішча ды ініцыялы, тэлефон для сувязі. Прапанова дзейнічае толькі на тэрыторыі Рэспублікі Беларусь. 
 
🚕 Спосабы дастаўкі заказу – кур’ерам (толькі Менск і ваколіцы), паштовая перасылка або самавываз (ад ст.м. Каменная горка). У электронным лісьце або па тэлефоне паведамляйце спосаб дастаўкі. 
 
Задаць пытаньні й зрабіць заказ можна таксама праз [id343994877|спадара ARCHE].
==================================
Маленькі напамінак
Злучнік «то-бок» пішацца праз злучок. 😎
==================================
Прыемная навіна. :>
Сёння, а 19.00.
==================================
Цікавы выпуск «Моўніка» пра цікавы слоўнік. :>
https://www.youtube.com/watch?v=1EqrS8ta9WU
==================================
Неймаверна, але факт: 22 і 23 кастрычніка ў кінатэатры «Перамога» адбудуцца бясплатныя (!) беларускамоўныя (!!) паказы. Глядзім выдатны фільм «Цудоўна Ласка» з Бенедыктам Камбербэтчам. 
Пачатак а 19:00!
==================================
Дабрыдзень. Дапамажыце, калі ласка. Ужо некалькі дзён пакутваю, спрабуючы знайсці неабходную інфармацыю. Мне на гісторыю Беларусі трэба знайсці інфармацыю, адносна якой, можна меркаваць, што ў нас ёсць нешта агульнае з Еўропай. Мне прыпомніўся малюначак, на якім прыведзены словы, якія ў беларускай мове падобны па сваім паходжанні з ангельскай, нямецкай і іншымі, а з другога боку аналогіі з рускім. Напрыклад : "папера" - бел., "paper" - англ., "бумага" - русс.
Там было болей слоў, так вось нагадайце тыя слова, ці дапамажыце знайсці той самы арт.

Дзякую.
==================================
Яшчэ адно інтэрв'ю з Ігарам Капыловым:
 http://gazeta-navuka.by/novosti/1123-dzen-rodnaj-movy
У ім між іншага гаворыцца пра планы стварэння «даведачнага цэнтра накшталт грамота.ру». Так што ў хуткім часе ў «Дапамогі» можа з'явіцца калега-канкурэнт дзяржаўнага ўзроўню. 😊
==================================
Дабрыдзень, падкажыце, калі ласка, як перакладаюцца словы "запитка" (электрическия кабели для запитки оборудования), "зеркальное отражение ", "однотонные занавески, подвешенные в складку", "нормоконтроль", "подстроечный резистор". Дзякуй

***

Вітаем!

Паколькі аднаслоўнага адпаведніка «запитки» ў беларускай мове няма, тэрмін трэба перакладаць як «падключэнне да сілкавання» або «забеспячэнне сілкаваннем» (электрычныя кабелі для падключэння абсталявання да сілкавання (для забеспячэння абсталявання сілкаваннем)).

Тэрмін «люстраное адлюстраванне» фіксуецца слоўнікамі (http://www.slounik.org/search?dict=fizmat&search=%D0%B0%D0%B4%D0%BB%D1%8E%D1%81%D1%82%D1%80%D0%B0%D0%B2%D0%B0%D0%BD%D0%BD%D0%B5&x=0&y=0), аднак яго таўталагічнасць прымушае шукаць іншых варыянтаў.
«Слоўнік фізічнае тэрміналогіі» (праект, 1929) першым перакладам расійскага «отражение» падае назоўнік «адбіццё». У нашым выпадку якраз яго лепш ужываць пры перадачы тэрміна, што абазначае працэс: люстраное адбіццё. Для перадачы ж выніку гэтага працэсу варта карыстацца тэрмінам «адбітак»: люстраны адбітак.

Аднатонныя фіранкі, падвешаныя ў складку.

Нормакантроль (фіксуецца ў ДАСТ 3.1116-2011, гл. прымацаваны файл). 

Падстроечны рэзістар.

Пытаўся [id108852137|Міхась Прыка]
==================================
Вось такі прыгожы відэаслоўнік стварыў наш падпісант [id20877765|Яўген Бункевіч]. 😊
Хацелася б зрабіць адзінае ўдакладненне. Конаўкай, паводле тлумачальных слоўнікаў, называюць металічную ці драўляную пасудзіну. А тую, што прысутнічае на відэа, — кубкам.
==================================
Есть в белорусском языке словосочетание или слово "блявузговать языком (ами)"? - и что это означает? Спасибо. Возможно я не правильно написал, пожалуйста посмотрите видео с этим словом.
https://youtu.be/AdR_6kzozbM?t=1m25s

***

Вітаем!

У літаратурнай мове ёсць дзеяслоў «плявузгаць» (http://www.skarnik.by/tsbm/61871), які значыць 'гаварыць абы-што, пустое, без толку.' Ён ужываецца асобна, без слова языком (-амі).

Таксама ў беларускай мове ёсць шэраг выразаў, блізкіх значэннем да дзеяслова «плявузгаць», якія якраз маюць у сваім складзе элемент «языком». Гэта выразы «пляскаць языком», «малоць языком», «мянціць языком», «трапаць языком» і «часаць языком» (гл. прымацаваную выяву з «Фразеалагічнага слоўніка беларускай мовы» Івана Лепешава).

Такім чынам, выраз, ужыты ў вашым відэа, узнік у выніку кантамінацыі (змешвання) аднаго з памянёных фразеалагізмаў і дзеяслова «плявузгаць». Такое ўжыванне ў літаратурнай мове трэба лічыць памылковым.

Пытаўся [id7041412|Иван Павловский]
==================================
Вітаю.
Падкажэце, ці ёсць у беларушчыне слова "падгатаваць" у значэнні "падрыхтаваць" і ці ё такое словаўжыванне літаратурным?
Наперад дзякую.

***

Вітаем!

Так, слова «падгатаваць» у значэнні, якое не звязана з гатаваннем ежы, фіксуецца тлумачальнымі слоўнікамі (http://www.skarnik.by/tsbm/50986). Ужыванне гэтага дзеяслова ў такім значэнні будзе літаратурным. 

Сёння, аднак, такое словаўжыванне можна сустрэць усё радзей, магчыма, праз тое, што моўнікі намагаюцца развесці значэнне 'падрыхтаваць' і значэнне, звязанае з гатаваннем ежы, для большай дакладнасці выказвання.

📝 Даведка 

У народнай мове разгляданае слова фіксуецца ўжо ў ХІХ стагоддзі. Іван Насовіч у сваім вядомым слоўніку падае яго, а таксама форму незакончанага трывання гэтага дзеяслова, дзеепрыметнік і назоўнік, утвораныя ад яго (гл. прымацаваную выяву).

Пытаўся [id311150765|Володимир Всеволодович]
==================================
Мара многіх — чытаць папулярныя творы сусветнай літаратуры па-беларуску. Адным з гэтых твораў, безумоўна, з'яўляецца «Уладар пярсцёнкаў» Джона Рональда Руэла Толкіна. Пераклад трылогіі на нашу мову ўжо існуе. Праўда, назваць яго вельмі якасным, на жаль, нельга. Аднак і ў гэтым перакладзе нехта з вас можа знайсці для сябе нешта новае ў беларускай мове. Ну і калі вы проста верны фанат Фрода, Гэндальфа і Арагорна, то перажыць іх прыгоды яшчэ раз, але па-беларуску вам будзе прыемна. 
http://imbryk.by/katalioh/litaratura/tolkin-dzon-ronald-ruel-uladar-piarscionkau-zviaz-piarscionka.html
==================================
IТ-лiкбез. Беларускамоўнае сецiва
==================================
Прапануйце, калi ласка, сiнонiмы да слова знiжка. Дзякуй.

***

Вітаем! 

Спачатку хацелася б адзначыць, што слова «зніжка» — паланізм у беларускай мове, мэтазгоднасць ужывання якога варта ставіць пад пытанне. Як вядома, пазычанне слоў дарэчы тады, калі ў мове яшчэ не існуе сродкаў для называння пэўных рэчаў, з'яў. Аднак у літаратуры носьбітамі мовы ўжо даволі працяглы час ужываецца слова «скідка» ў розных значэннях (яго ў сваіх творах выкарыстоўвалі, напрыклад, Кузьма Чорны, Васіль Быкаў). Да таго ж яно фіксуецца ў большасці слоўнікаў, пачынаючы ад тэрміналагічных прац 20-х гадоў і канчаючы сучаснымі выданнямі. Таму мы раім аддаваць перавагу яму.

Сінонімамі «скідкі» ў значэнні 'змяншэнне якой-небудзь сумы, вызначанай нормы; паніжэнне цаны на што-небудзь' могуць выступаць назоўнікі «ўступка», «ільгота». 

Для другога значэння ('зніжэнне патрабаванняў да каго-, чаго-небудзь') таксама існуюць свае сінонімы: «паблажка», «патачка», «папуска», «патуранне».

Пытаўся [id280947637|Pan Źmicier]
==================================
Як вядома, нядаўна ў Акадэміі навук аднавілі Інстытут мовазнаўства імя Якуба Коласа. Прапануем вашай увазе інтэрв'ю ў газеце "Звязда" з яго новым дырэктарам Ігарам Капыловым, у якім закранаюцца актуальныя пытанні дзейнасці ўстановы і сучаснага стану беларускай мовы. 
http://zviazda.by/be/news/20160329/1459271686-igar-kapylou-z-movay-treba-pracavac-dalikatna
==================================
Падкажыце, калi ласка, твор для выразнага чытання.
==================================
А чаму б і не падтрымаць у год беларускай культуры?
==================================
Хлопцы! Як будзе "люлей" дакладна?
У адносінах да мошэраў на гіге, што раздаюць іх направа й налева?

***

Вітаем!

Па-беларуску выраз «раздавать люлей» можна перадаць праз «(раз)даваць кухталі, грымакі».

http://www.skarnik.by/tsbm/35003
http://www.skarnik.by/tsbm/18167

Пытаўся [id219937095|Аляксей Карчэўскi]
==================================
Шаноўныя падпісанты!
Напамінаем, што ў раздзеле Абмеркаванні — Тэма (пад аўдыязапісамі справа ад сцяны) нашай суполкі вы можаце спампаваць некаторыя цікавыя выданні, якія цяжка знайсці на прасторах сеціва. Сёння гэты раздзел папоўніўся новай кнігай. Прыемнага вам чытання! :)
==================================
Адкажыце, калi ласка, чым адрознiваюцца ляцець i лецьма ляцець, сядзець i седзьма сядзець?

***

Вітаем!

Элементы «лежма» (лежма ляжаць), «седма» (седма сядзець), «бегма» (бегма бегчы) і інш. з'яўляюцца часткамі асобных выразаў. Яны дадаюць да адпаведных дзеясловаў пэўныя адценні сэнсу, звычайна проста ўзмацняючы іх значэнне. Аднак такія злучэнні могуць мець і новае вытворнае значэнне. Напрыклад, «седма сядзець» можа значыць 'сядзець доўгі час, не ўстаючы', а таксама 'знаходзіцца дзе-небудзь неадлучна, не выязджаючы, не выходзячы'.

Дакладнае значэнне кожнага выразу можна спраўдзіць у тлумачальным слоўніку (у канцы артыкула пра адпаведны дзеяслоў унізе), напрыклад:

► бегма (бягом) бегчы — http://www.skarnik.by/tsbm/9394

► лежма ляжаць — http://www.skarnik.by/tsbm/36541

► седма (поседам) сядзець — http://www.skarnik.by/tsbm/82189

Цікава, што ТСБМ не падае выраз «стойма стаяць» у артыкуле «стаяць», аднак ён зафіксаваны ў такіх слоўніках народнай мовы, як «Слоўнік беларускай мовы» Івана Насовіча (1870, выява 1), «Віцебскі краёвы слоўнік» Міколы Каспяровіча (1927, выява 2), у агульнамоўным «Беларуска-расійскім слоўніку» Міколы Байкова і Сцяпана Некрашэвіча (1925):

http://www.slounik.org/search?dict=bn&search=%D1%81%D1%82%D0%BE%D0%B9%D0%BC%D0%B0&x=0&y=0

Ужываецца ён і ў літаратуры.

► Стойма стаяць рыштанты-вашапруды, а ты — бок і не бачыш? Ці ж то людзі мы ў гэтым мяшку? (Уладзімір Дудзіцкі. Напярэймы жаданням.)

► Толькі каторы з іх азірнецца назад — глядзіць, як над Менскам стойма стаяць, як выбухі, клубы чорнага дыму. (Масей Сяднёў. Раман Корзюк.) У гэтым прыкладзе варта звярнуць увагу на тое, што выраз ужыты ў дачыненні да неадушаўлёнага дзейніка.

► Цяпер мый ночвы, а хутка будзеш стойма стаяць каля калыскі i калыхаць гэтую каралеву. (Алесь Марціновіч. Прадмова да кнігі Г. Далідовіча «Жывы покліч».)

Таксама ў тлумачальным слоўніку няма «лётма ляцець». Замест яго фіксуецца «лётам ляцець (лятаць, лётаць)». Аднак «лётма» як узмацняльнік да дзеяслова «ляцець» таксама фіксуецца ў Насовічавым слоўніку (выява 3).

Выраз, як і папярэдні, ужываецца ў сучаснай мастацкай літаратуры.

► маленькія ножкі лісцём шамацелі бы недзе хто клікаў — лётма ляцелі (Галіна Дубянецкая. Балада часу.)

► Пыл лётма ляціць. У вочы. У нос. У рот. У вушы. Свету белага не бачыш. (Настасся Азарка. Зона лёну.)

Такім чынам, выразы «стойма стаяць», «лётма ляцець» і іншыя, падобныя да іх па структуры элементаў, з'яўляюцца прыдатнымі для пашырэння іх ужывання ў літаратурнай мове. Асноўныя падставы для гэтага — іх паходжанне з народнай мовы, зафіксаванасць у аўтарытэтных крыніцах, адсутнасць праблем з разуменнем, а таксама апраўданасць з гледзішча сістэмы беларускай мовы (прыслоўныя элементы ў іх, як і ў іншых выразах гэтага рада, канчаюцца на -ма).

Пыталася [id167816618|Вита Ускова]
==================================
Прапануем вашай увазе збор навуковых твораў заснавальніка беларускага мовазнаўства і літаратуразнаўства, навуковага кіраўніка Сцяпана Некрашэвіча, этнографа, фалькларыста і палеографа Яўхіма Фёдаравіча Карскага.

У кнізе разглядаюцца творы на старабеларускай літаратурнай мове, пытанні беларускай народна-дыялектнай мовы. Таксама ў ёй вы знойдзеце водгук на «Смаленскі абласны слоўнік» Уладзіміра Дабравольскага.
==================================
Назбіраліся дадатковыя пытанні:
1) У адным тэксце бачыў слова "сутарэнне" ў значэнні цокальны паверх. Падалося лагічным, але наколькі гэта карэктна?
2) Слова тэлефанаваць, зыходзячы з назіранняў, утварылася/з'яўляецца прамым адпаведнікам рускаму "телефонировать". Аднак у рускай мове "телефонировать" мае адметную стылёвую афарбоўку і абмежаванае значэнне ў параўнанні са словам "званіць". Ці існуюць такога ж кшталту адрозненні паміж гэтымі словамі ў беларускай мове ці, прынамсі, разважанні аб іх? І як ставяцца ў навуковых/грунтоўнабеларускамоўных колах да такога скарачэння, як "тэліць"?
3) Ці можна такое устарэлае, як я разумею, слова, як "пенязь", ужываць як адпаведнік рускаму "мелочь" у дачыненні да грошай? Хаця б у побытавым ужытку. 
http://www.slounik.org/search?dict=&search=пенязь&x=0&y=0

***

Вітаем!

1) Сутарэнне і цокальны паверх — блізкія, але ўсё ж розныя разуменні. Напрыклад, у спецыялізаваным даведніку «Архітэктура, выяўленчае і дэкаратыўна-прыкладное мастацтва» (2001) яны тлумачацца ў асобных артыкулах:

сутарэнне — http://www.slounik.org/153133.html
цокальны паверх — http://www.slounik.org/153221.html

Такім чынам, ужываць гэтыя тэрміны адзін замест другога будзе некарэктна.

2) Слова «телефонировать» сапраўды стылістычна абмежаванае ў рускай мове. У беларускай дзеяслоў «тэлефанаваць» не мае такіх абмежаванняў, гэта агульнаўжывальнае слова. 

«Тэліць» — яскравы прадстаўнік сучаснага моладзевага слэнгу. Якраз гэты дзеяслоў стылістычна моцна абмежаваны. Калі ў гутарцы са сваёй дзяўчынай можна папрасіць «Патэль, як заедзеш», то калі настаўніца ў школе скажа дзецям «Я патэлю вашым бацькам», стылістычна гэта будзе абсалютна недарэчна. У такіх выпадках трэба казаць «патэлефаную» ці проста «пазваню».

У беларускай таксама ёсць слова «тэлефоніць» (http://www.skarnik.by/tsbm/84821), якое слоўнікі падаюць з паметай «размоўнае».

Дыскусію на тэму ўжывання гэтых слоў можна пачытаць тут:
http://by-mova.livejournal.com/921672.html

Паэт і перакладчык Андрэй Хадановіч у сваёй гутарцы з Анатолем Трафімчыкам (http://www.gants-region.info/_ld/1/190_32171-1.pdf, стар. 222) выказаў пазітыўнае меркаванне адносна слэнгавых слоў, сярод якіх і слова «тэліць».

3) У побытавым ужытку няма забаронаў для выкарыстання фактычна любога слова. У кожнай сям'і ці кампаніі сяброў заўсёды з'яўляецца свой невялікі «дыялект». Аднак тут трэба, каб вашы сваякі/знаёмыя разумелі і прымалі тое, як вы размаўляеце. Калі пачаць ужываць слова, якое акрамя вас ніхто ніколі не чуў ці не звык ужываць у пэўнай сітуацыі, яго могуць успрыняць негатыўна. 

У выпадку з дробнымі грашыма мы раім карыстацца такімі словамі, як «дробязь» (http://www.skarnik.by/tsbm/20998) або «драбяза». Другое з іх у патрэбным вам значэнні фіксуецца ўжо слоўнікам Івана Насовіча (1870, гл. прымацаваную выяву).

Пытаўся [id210636609|Цімур Хатні]
==================================
Заняткі "Мова дзяцей" у Гомелі #23
==================================
Вітайце! Разбіраю зараз верш Купалы "Замкавая гара" з цыклу "З віленскіх абразоў" і баюся, што магу няправільна зразумець сэнс наступных радкоў: Адно йдуць сюды З гарадской нуды АДКАЗЕЛІЦЦА Бедната і "знаць" — Віды аглядаць, Што ў ног сцелюцца". Дапамажыце, калі ласка, з тлумачэннем гэтага слова)

***

Вітаем! 

Паводле «Слоўніка мовы Янкі Купалы» (гл. прымацаваную выяву з тома 1, стар. 53), «адказеліцца» мае значэнне 'павесяліцца, развеяцца'.

Пыталася [id77427345|Яна Шумская]
==================================
Вітаю. Скажыце, калі ласка, калі ў беларускай мове зьявілася літара "і"?

***

Вітаем!

Літара «І» ёсць у беларускай ад самага пачатку існавання нашай мовы ў пісьмовай форме.

Прапануем вам для азнаямлення артыкул Аляксандра Мікалаевіча Булыкі пра літару «І» ў беларускай мове з выдання «Беларуская мова. Энцыклапедыя».

«І — дзясятая літара беларускага алфавіта. Паходзіць з кірыліцкай I («і дзесяцярычнае»), што ўзнікла на аснове грэка-візантыйскай устаўнай I («ёта»). У старабеларускую графіку перайшла са старажытнарускага пісьменства. Абазначала галосны гук [i] найчасцей перад галоснымі i [й] (іосифъ, пріехати, синій). Мела таксама лічбавае значэнне «дзесяць». У рукапісах 14—17 ст. у сувязі з функцыяніраваннем розных пісьмовых школ i выкарыстаннем розных тыпаў пісьма (устаў, паўустаў, скоpaпic) ужывалася ў некалькіх варыянтах (найбольш характэрныя варыянты І, İ, Ї), якія памагаюць вызначаць час i месца напісання помнікаў. У 16 ст., акрамя рукапіснай, набыла друкаваную форму. З часоў 
Ф. Скарыны стала адрознівацца як малая i вялікая, хоць ужыванне вялікай літары ва ўласных імёнах, геаграфічных назвах i ў пачатку сказаў не было яшчэ паслядоўным. Ужывалася радзей, чым зараз, бо паралельна з ёй для абазначэння гука [i] выкарыстоўвалася літара И з Н («іжэ»), што ўзнікла на аснове грэка-візантыйскай устаўнай Н («эта») — миръ, чинити, a ў запазычаных словах — Ѵ («іжыца») — кѴрилъ, мѴро. У сучаснай беларускай мове абазначае нелабіялізаваны галосны гук [i] пярэдняга рада верхняга пад’ёму i мяккасць папярэдняга зычнага (ліпа — «л'іпа», нізіна — «н'із'іна»), a ў пачатку слоў, пасля галосных, «ў», «ь» і апострафа — спалучэнне гукаў [йі] (іскра — «йіскра», ускраіна — «ускрайіна», салаўіны — «салаўйіны», Ільіч — «Іл'йіч», аб’інець — «абйін'эц'»). Бывае вялікая i малая, мае рукапісную і друкаваную форму. Ужываецца ў выразе Паставіць кропкі над i — удакладніць усе дэталі, не пакінуць нічога недагаворанага. Ужываецца ў афіцыйных абрэвіятурах (ІКП, ІТК). Пры класіфікацыйным падзеле мае значэнне «дзясяты» (група «І»), пры лічбавай нумарацыі — дадатковае значэнне для размежавання прадметаў пад адным нумарам (кабіна № Зі)». 

Пытаўся [id214807893|Руслан Карамышаў]
==================================
Зноўку Караткевіч:
Карэц: ці можна так назваць рондаль з даўгой ручкай? А коўш экскаватара?
Заможны і статэчны: у чым розніца?
Кумедзь 
Чакушы ашалелыя
Велля: толькі як катаванне ці можна ўжываць проста ў значэнні "недасып"?
Уздыхальня
Засноўваць (святло)
Чабарохнуцца - які найлепшы рускі адпаведнік?
Нібы рак у вершы
Каганцы і горны
Па гардзёлцы
Даўгавая турма
П'янічкі (захапілі паходні)
Важлівыя (рэчы) 

Дзякуй за дапамогу!

***

Вітаем!

1. Рондаль — гэта і ёсць каструля з доўгай ручкай (падрабязней гл. тут: https://vk.com/wall-71024062?q=%D1%80%D0%BE%D0%BD%D0%B4%D0%B0%D0%BB%D1%8C&w=wall-71024062_3070). Частка экскаватара ў сучаснай мове называецца менавіта «коўш» (ТСБМ: http://www.skarnik.by/tsbm/33889, БРС-2012: http://www.slounik.org/search?dict=krapivabr&search=%D0%BA%D0%BE%D1%9E%D1%88&x=0&y=0)

2. Прыметнік «заможны» апісвае чалавека з пункту гледжання яго матэрыяльнай забяспечанасці. «Статэчны» ж хутчэй перадае яго асабістыя якасці, успрыманне яго навакольнымі. Трэба дадаць, што ў слоўніках сучаснай літаратурнай мовы прыметнік «статэчны» адсутнічае. Яго літаратурнымі сінонімамі могуць выступаць «паважны», «сталы», «самавіты», «самастойны». Слова ёсць у «Слоўніку беларускай мовы» (1870) Івана Насовіча (гл. першую прымацаваную выяву). 

3. Кумедзь (відаць, пад уплывам укр. кумедія) — камедыя. Слова таксама выкарыстоўваецца ў творах Адама Мальдзіса.

4. Ва ўкраінскай мове ёсць слова «чеку́ша» (http://r2u.org.ua/s?w=%D1%87%D0%B5%D0%BA%D1%83%D1%88%D0%B0&scope=all&dicts=all&highlight=on). У беларускай літаратуранай мове яму адпавядае слова «доўбня» (http://www.skarnik.by/tsbm/20828), а ў народна-дыялектнай — чакуха (гл. другую выяву са слоўніка «Народнае вытворнае слова» (1985) і трэцюю — з «Краёвага слоўніка ўсходняй Магілёўшчыны» (1970)). Хоць словы чакуша (ва ўкраінскай) і чакуха (у беларускай) маюць толькі прамое значэнне, пад уплывам пераноснага літаратурнага значэння назоўніка «доўбня» (ТСБМ: 2. пераноснае значэнне пагардлівае Пра няцямкага, дурнога чалавека.) аўтар ужывае «чакуша» ў абразлівым сэнсе.

5. Слова «велля» можа абазначаць толькі катаванне. Яно запазычана з італьянскай (veglia) менавіта ў гэтым значэнні. 

6. Зітхальны горб — мясцовасць, якая апісваецца ў рамане. «Зітхальны» (ад укр. зітхальний) тут — украінізм, які перакладаецца як «які ўздыхае» (http://r2u.org.ua/s?w=%D0%B7%D1%96%D1%82%D1%85%D0%B0%D0%BB%D1%8C%D0%BD%D0%B8%D0%B9&scope=all&dicts=all&highlight=on). Уздыхальня, Уздыхальніца — аўтарскія назвы гэтай мясцовасці. Часам у кнізе слова «ўздыхальня» пішацца з маленькай літары. Тут можна прасачыць аналогію з назвай месца, дзе ўкрыжавалі рэальнага Хрыста, — Галгофа. Яна таксама ўжываецца як агульнае імя ў значэнні 'месца нягод і пакуты, крыніца няшчасця'. (http://www.skarnik.by/tsbm/16424)

7. Засноўваць — форма незакончанага трывання дзеяслова «заснаваць» у яго трэцім значэнні:

► заснаваць1
3. Пакрыць, зацягнуць якую-н. паверхню чым-н., плетучы, снуючы. Нейкі вялікі павук заснаваў акно. Баранавых.
http://www.skarnik.by/tsbm/25823

Індывідуальна-аўтарскае метафарычнае значэнне актуалізуецца ў рамане праз параўнанне «нібы ліпучыя ніці», выкарыстанае ў дачыненні да назоўніка «словы». 

8. У народнай мове фіксуюцца дзеясловы «чабурды́хнуцца», «чабурхнуцца» (гл. прымацаваную выяву са слоўніка «Народнае вытворнае слова»). На рускую іх можна перакласці як «бултыхнуться», бо яны ўжываюцца ў дачыненні да таго, што (хто) ўпала ў ваду. Паколькі ў кнізе выкарыстаны вузкадыялектны або, хутчэй, аўтарскі варыянт, які апісвае сітуацыю, дзе гаворка ідзе не пра ваду, то дзеяслоў лепш перакладаць як «грохнуться», «бухнуть». 

9. Маецца на ўвазе рыбалоўная прылада «верша» (http://www.skarnik.by/tsbm/12421). 

10. Каганец — найпрасцейшае прыстасаванне для асвятлення: пасудзіна з тлушчам і кнотам пасярэдзіне (http://www.skarnik.by/tsbm/30383). Горан — спецыяльная печ з мяхамі і паддувалам для награвання металу ў кузні; печ для абпальвання керамічных вырабаў (http://www.slounik.org/145506.html).

11. Гардзёлка — дыялектная назва горла (http://www.slounik.org/228753.html). 

12. Даўгавая турма (тэрмін ускосна фіксуецца ў Беларускай энцыклапедыі, том 1, артыкул Агіс ІV) або даўгавая яма (http://www.slounik.org/search?dict=krapivabr&search=%D0%B4%D0%B0%D1%9E%D0%B3%D0%B0%D0%B2%D0%B0%D1%8F&x=0&y=0) — турма, якую ў гістарычныя часы выкарыстоўвала дзяржава для зняволення даўжнікоў па патрабаванні крэдытора.

13. П'янічка (ад укр. п'яничка) — украінізм са значэннем 'п'янчужка, п'янюжка'.
 
14. Важлівы (ад укр. важли́вий) — украінізм са значэннем 'важны'.

Пытаўся [id210636609|Цімур Хатні]
==================================
Слоўнік прыкольнага слэнгу
http://pppp.by/wp-content/uploads/2012/03/%D0%9F%D1%80%D1%8B%D0%BA%D0%BE%D0%BB%D1%8C%D0%BD%D1%8B-%D1%81%D0%BB%D1%8D%D0%BD%D0%B3-%D0%B0%D0%B4-%D0%9F%D1%80%D0%B0%D1%9E%D0%BD%D0%B0%D0%B3%D0%B0-%D0%BF%D0%B5%D1%80%D0%B0%D0%BA%D0%BB%D0%B0%D0%B4%D1%83.pdf

Слоўнік уяўляе сабой спробу адлюстраваць сучасны беларускамоўны слэнг. Частка слоў ўзята разам з прыкладамі з іншых прац, якія паказаны ў канцы слоўніка. Разам з варыянтамі, якія сапраўды можна лічыць сучасным слэнгам (дзяк, жарсткач, жэстачайшэ і інш.), сустракаюцца і проста дыялектныя словы, якія толькі патэнцыйна могуць стаць слэнгавымі (галда), а таксама і наватворы, што супярэчаць сістэме беларускай мовы (заўзець).

Хоць карыстацца матэрыяламі слоўніка трэба з асцярогаю, яго пазітыўная роля заключаецца ў падтрыманні цікавасці да слэнгу ў беларускай мове, у прапанаванні варыянтаў, а таксама ў стварэнні ў чытача жадання прааналізаваць выкарыстаныя аўтарамі крыніцы і даведацца больш пра тое ці іншае слова.
==================================
#розыгрыш 
 
Курняў! 🐾
 
Котка Аміля абвяшчае розыгрыш расейска-беларускага слоўніка Некрашэвіча й Байкова!🎈
 
📖 Кніга зьяўляе сабою перавыданьне найлепшага і найпаўнейшага расейска-беларускага слоўніка міжваеннага часу, першае выданьне якога зьявілася ў 1928 годзе. Слоўнік зьмяшчае больш за 60 тысяч слоў і быў створаны паводле выбаркі лексыкі з “Словаря белорусского наречия” I. Насовіча, “Смоленского областного словаря” У. Дабравольскага, “Беларуска-польска-рускага слоўніка” Я. Ціхінскага, “Віцебскага краёвага слоўніка”, “Практычнага вайсковага слоўніка”, рукапісных слоўнікаў П. Шпілеўскага i С. Мядзьведзкага, а таксама з выбраных літаратурных твораў і народнай мовы. Аўтары імкнуліся ўхіляцца ад штучных наватвораў, аддавалі перавагу словам, якія існуюць у народнай і літаратурнай мове. 
 
📝 Умовы ўдзелу простыя: 
 
1) Быць (або стаць) удзельнікам суполкі [club110747988|"ARCHE — часопіс і выдавецтва"]. 
 
2) Зрабіць перапост гэтага запісу й не выдаляць яго да пачатку розыгрышу. 
 
Пераможцу абяруць лёсаваньнем і абвесьцяць 4-га верасьня а 22-й гадзіне. 
 
🚕 Кнігу па Беларусі даставім за наш кошт! 
 
Шчасьліва! 🌸
 
* * * 
 
Калі вы хочаце набыць слоўнік, не чакаючы вынікаў розыгрышу, зьвяртайцеся да [id343994877|спадара ARCHE].
==================================
Добрый! Как по белоруски будет "умопомрачительный"? Спасибо.

***

Вітаем!

У залежнасці ад сітуацыі ў беларускай мове для перадачы гэтага разумення могуць выкарыстоўвацца словы «надзвычайны» або «страшэнны».

http://www.skarnik.by/rusbel/97883

Беларускай мове, у параўнанні з рускай, у меншай ступені ўласцівыя складаныя словы. У рускай вялікая іх частка з'явілася дзякуючы царкоўнаславянскаму ўплыву, які не меў такога значнага пашырэння ў беларускай. Таму, напрыклад, «доброжелательный», «благожелательный» лепш перадаваць праз «зычлівы», а не «добразычлівы», «добросовестный» — праз «сумленны», а не «добрасумленны», хоць сённяшнія нормы дазваляюць і варыянты з добра- і іх выкарыстанне ў пэўных сітуацыях можа быць апраўданым.

Тым не менш у беларускай мове існуюць складаныя словы, выніклыя на ўласнай глебе. Адным з распаўсюджаных спосабаў іх утварэння тут з'яўляецца бессуфіксальны: земляроб, даматур і інш.

Пытаўся [id7041412|Иван Павловский]
==================================
Добры дзень. :)
Параіце, калі ласка, як называць па-беларуску маю краіну. Вікіпэдыя ў афіцыйным правапісе кажа, што я жыву ў Сілезіі і размаўляю на сілезскай мове. Паводле клясычнага правапісу я жыву ў Сылезіі, а мая мова — сылеская. Але часта сустракаю таксама назву Шлёнск і прыметнік „шлёнскі”.
Які варыянт выбраць? Які гучыць найбольш натуральна для беларускай мовы?

З павагай,
Варфаламей. Сілезец, сылезец, шлёнзак.
(Арфаграфія і пунктуацыя запытальніка захаваны.)

***

Вітаем!

Як вы самі правільна заўважылі, выкарыстанне варыянтаў «Сілезія», «сілезскі» і «Сылезія», «сылескі» залежыць ад таго, якога правапісу вы пільнуецеся. Калі вы пішыце наркамаўкай, то фактычна прызнаяце правільнымі два першыя словы, калі тарашкевіцай — два другія. Такім чынам, тут вы маеце пэўную магчымасць выбару.

Хоць назва «Шлёнск» і фіксуецца аўтарытэтным «Польска-беларускім слоўнікам» (Мінск: Беларуская Энцыклапедыя, 2004) http://www.slounik.org/search?dict=pbs&search=%D1%88%D0%BB%D1%91%D0%BD%D1%81%D0%BA&x=0&y=0, пры яе выкарыстанні можна нашмат часцей наткнуцца на неразуменне. Таму мы раім ужываць словы з коранем -сілез- (-сылез-), тым больш што яны зафіксаваны ў такіх аўтарытэтных крыніцах, як «Беларускі класічны правапіс» (2005), «Руска-беларускі слоўнік» (выданні розных гадоў), «Беларуская энцыклапедыя» (том 14, 2002) і інш.

Пытаўся [id222486081|Wartłomiej Banot]
==================================
Добры дзень.
Як перакласці слова "уравнение" (у матэматычным сэнсе)? Слоўнік кажа, што "ураўненне", але, мабыць, ёсць нейкія іншыя варыянты?

***

Вітаем!

Акрамя шырокаўжывальнага «ўраўненне» слоўнікі беларускай мовы яшчэ з дарэформавай пары фіксуюць тэрмін «раўнанне»:

► Элемэнтарная матэматыка (Арытмэтыка, Альгэбра, Геомэтрыя, Трыгономэтрыя, Асновы Аналітычнай Геомэтрыі і Вышэйшага Аналізу). Менск: Інбелкульт, 1922.
http://www.slounik.org/search?dict=bnt01&search=%D1%80%D0%B0%D1%9E%D0%BD%D0%B0%D0%BD%D1%8C%D0%BD%D0%B5&x=0&y=0

► Мікола Байкоў, Сьцяпан Некрашэвіч. Беларуска-расійскі слоўнік. Менск: Дзяржаўнае выдавецтва Беларусі, 1925.
http://www.slounik.org/140390.html

Сучасныя крыніцы таксама падаюць гэта слова. Напрыклад, яно ёсць у «Руска-беларускім слоўніку матэматычных, фізічных і тэхнічных тэрмінаў» (Мінск, 1995).
http://www.slounik.org/search?dict=fizmat&search=%D1%80%D0%B0%D1%9E%D0%BD%D0%B0%D0%BD%D0%BD%D0%B5&x=0&y=0

Аднак, магчыма, улічваючы тое, што ў сённяшняй практыцы навучання ў беларускамоўных школах і класах выкарыстоўваецца варыянт «ураўненне» (гл., напрыклад, прымацаваную выяву з вучэбнага дапаможніка для 10 класа «Алгебра», (2013)), лепш пільнавацца гэтага тэрміна.

Пыталася [id288165029|Яна Макаревич]
==================================
Курсы праграмавання, вышэйшай матэматыкі на беларускай мове. Задарма можна праглядзець лекцыі, заданні. Для усіх — курс, як зрабіць сайт і як яго размясціць у інтэрнэце infarmatyka.org.
==================================
Увесь смак дыялектных слоўнікаў у адной выяве. :) 
Слоўнік у кнізе «Северска-беларуская гаворка. Даследаванне ў галіне дыялекталогіі і гісторыі беларускіх гаворак» (1927) Паўла Растаргуева.
==================================
Ну і замарочыўся ж я... Ці існуе перадача літараў "ў", "дз", "дж" азбукай Морзэ?
Вось знайшоў украінскі варыянт.

***

Вітаем!

Сярод моў, алфавітам якіх з'яўляецца кірыліца, свае афіцыйныя варыянты азбукі Морзэ маюць толькі руская і балгарская:

https://en.wikipedia.org/wiki/Morse_code_for_non-Latin_alphabets#Cyrillic

Украінская табліца, якую вы знайшлі, — гэта, як відаць, адна з неафіцыйных спроб спроб стварэння нацыянальнага варыянта азбукі Морзэ.

Пытаўся [id6707228|Яўген Якавенка]
==================================
Предусмотреть - прадугледзець, а як сказаць - предусмотрительный человек? Ці ёсьць такое слова ў белмове, як запабеглівы?

***

Вітаем! 

Слова «запабеглівы» ў сучаснай літаратурнай беларускай мове няма.

Асноўным адпаведнікам рускага «предусмотрительный» з'яўляецца прыметнік «прадбачлівы» (http://www.skarnik.by/tsbm/62781). Як сінонім ужываецца слова «абачлівы» (http://www.skarnik.by/tsbm/204). 

«Слоўнік беларускай мовы» (1870) Івана Насовіча фіксуе блізкае да патрэбнага вам значэнне ў слова «бачны» (гл. прымацаваную выяву, значэнне 3). Хоць сучасныя тлумачальныя слоўнікі яго не падаюць, слова «бачны» у гэтым значэнні раіць ужываць, напрыклад, мовазнавец Юры Пацюпа.

Пытаўся [id12996983|Павал Дзедуль]
==================================
Буду вельмі ўдзячная, калі апублікуеце!)
Патрэбныя назіральнікі за парламенцкімі выбарамі 2016 г. г. Менск 
1.Бясплатнае навучанне. 
2.Удзел у электаральнай кампаніі.
3.Новыя знаёмствы. 
4.Кампенсацыя затрачанага часу.
https://docs.google.com/forms/d/e/1FAIpQLSfviAwuCh7noK1eIpTMjiHXcSXK8N7XRibqLcyXMa60ircsdw/viewform
==================================
Падтрымайма вытворцаў і крамы, што выкарыстоўваюць беларускую мову!
==================================
Вітаем!

14-га жніўня (нядзеля) адбудзецца новы беларускамоўны Базарны дзень. 💰👜

⏰ Час правядзення - 18:00.

⚠ ДАВЕДКА:

Гэта задума скіравана на дасягненне дзвюх важных мэт:

► Усталяванню беларускамоўнай супольнасці як эканамічнай сілы
► Сацыялізацыі беларускамоўных, наладжванню кантактаў

Найлепшы стымул ужывання беларускай мовы вытворцамі і прадаўцамі - павелічэнне прыбыткаў. Дык можна дапамагчы ім гэта ўбачыць. У прынцыпе, можна было б гэта рабіць, аддаючы перавагу таварам, аформленым на беларускай мове. Але гэта мусіла б быць кропкавая, дэталёва падабраная акцыя з выбарам тавару і месца яго куплі.

Але можна пачаць з шырокіх плошчаў :) Маем магчымасць паказаць сябе, прадэманстраваць сваю лаяльнасць гандлёвым сеткам, якія ў сваім афармленні і рэкламных матэрыялах выкарыстоўваюць беларускую мову. А заадно сустрэцца з такімі ж беларускамоўнымі падчас куплі.

📌 Такім чынам, раз на два тыдні ў пэўны дзень (нядзеля) папаўняем запасы або проста завітваем па шакаладку. Дамаўляемся з сябрамі, прыходзім кампаніямі. Размаўляем з касірамі па-беларуску, прывучаем да беларускай лексікі. Калі што - паказваем пальцам, так працэс навучання і адбываецца :) Актыўнейшыя беларускамоўныя, бярыце ў кампанію сарамлівых, падцягвайце іх, каб прызвычайваліся гаварыць па-беларуску публічна.

🔔Прагаласуем рублём ды зробім свой унёсак у пашырэньне беларускае мовы ў гандлі!

✉☎ Калі вы жадаеце стаць каардынатарам Базарнага дня ў вашым горадзе, звязвайцеся з намі. 
 
Тэл.: +375-29-2324246, [id155968085|Віталь] 
 
http://vk.com/topic-122044191_33889300 
 
☝Прыходзьце самі ды запрашайце знаёмых! 

🌍 Месца правядзення: 
 
- БЕЛАРУСЬ 

►MartInn 
г. Мiнск, пр-т Пушкiна, 37 
 
г. Бабруйск, вул. Ульянаўская, 64 
г. Баранавічы, вул. Кірава, 102 
г. Брэст, вул. Суворава, 105 А 
г. Ваўкавыск, вул. Чырвонаармейская, 3 
г. Гомель, вул. Гагарына, 36 
г. Жлобін, вул. Прамысловая, 1 
г. Жодзіна, вул. Сухаградская, 10а 
г. Івацэвічы, Яглевіцкі с/с, 5 
г. Калінкавічы, вул. 50 год Кастрычніка, 20Б 
г. Ліда, вул. Міцкевіча, 33 
г. Мазыр, вул. Прытыцкага, 49 
г. Наваполацк, вул. Блахіна, 8Б 
г. Орша, вул. Гомельская, 2 
г. Пружаны, вул. Кастрычніцкая, 12 
г. Рэчыца, вул. Маладзёжная, 3Д 
г. Салігорск, вул. Кальцавая, 12 
г. Смаргонь, вул. В. Роўды, 1 
 
►Еўраопт 
г. Гродна, вул. Дубко, 17 у гадлёвым цэнтры Old City 

- БЕЛАСТОК, B1 
Беласток, Czesława Miłosza 2, 15-265

Сустрэча ў Facebook:
https://www.facebook.com/events/928200040625464
==================================
Вітаю) Падкажыце, калі ласка, якую форму слова "репетировать" трэба ўжываць? Розныя крыніцы па-рознаму прапануюць. Знайшоў аж тры формы: рэпеціраваць, рэпетаваць, рэпетыраваць.

*** 

Вітаем!

Афіцыйнай нормай сёння з'яўляецца дзеяслоў «рэпеціраваць» http://www.slounik.org/search?dict=&search=%D1%80%D1%8D%D0%BF%D0%B5%D1%86%D1%96%D1%80%D0%B0%D0%B2%D0%B0%D1%86%D1%8C&x=28&y=6. 

Дзеяслоў «рэпетаваць» фіксуецца толькі ў значэнні спецыяльнага тэрміна 'паўтарыць (паўтараць) чые-н. сігналы для таго, каб лягчэй было іх прыняць далёкімі караблямі ва ўмовах дрэннай бачнасці, а таксама ў знак таго, што іх правільна зразумелі'. Таму ўжыванню яго ў патрэбным вам значэнні перашкаджае наступны пункт з «Правілаў беларускай арфаграфіі і пунктуацыі»:

► 2. Дзеяслоўны суфікс -ірава- (-ырава-) ужываецца: 
 
калі без гэтага суфікса ўзнікае аманімія дзеясловаў з дзеясловамі з суфіксам -ава- (-ява-): буксіраваць –– буксаваць, парадзіраваць –– парадаваць, візіраваць –– візаваць, будзіраваць –– будаваць, газіраваць –– газаваць, камандзіраваць –– камандаваць, пазіраваць –– пазаваць, пасіраваць –– пасаваць, тушыраваць –– тушаваць, парыраваць –– параваць, паніраваць –– панаваць, фарміраваць –– фармаваць, апаніраваць –– апанаваць;

Падобным жа чынам правіла сфармулявана ў «Беларускім класічным правапісе»:

► Для беларускае мовы ўтварэньне дзеясловаў пры дапамозе элемэнта ‑ір- – у адрозьненьне ад расейскае – не характэрнае. Такія дзеясловы маюць месца найперш у тых выпадках, калі ўзьнікае неабходнасьць пазьбегчы аманіміі: буксаваць – буксіраваць, камандаваць – камандзіраваць, касаваць – касіраваць, параваць – парыраваць, пасаваць – пасіраваць, катавацца – каціравацца.

Дзеяслоў «рэпетыраваць» слоўнікамі не падаецца.

Падсумуем усё сказанае.

1) Дзеяслова «рэпетыраваць» у беларускай мове няма.

2) Дзеяслоў «рэпетаваць» існуе як спецыяльны тэрмін. http://www.skarnik.by/tsbm/73419

3) Дзеяслоў «рэпеціраваць» — агульнаўжывальнае слова. 
http://www.skarnik.by/tsbm/73426

Разгорнутую дыскусію па пытанні выкарыстання дзеясловаў з суфіксамі -ірава- (-ырава-), у якой бралі ўдзел такія вядомыя мовазнаўцы, як Вінцук Вячорка і Сяргей Запрудскі, можна пачытаць тут: http://by-mova.livejournal.com/946490.html?thread=11685434

Пытаўся [id59025804|Вячаслаў Андрыенка]
==================================
Як правільна па-беларуску: “сямейны ачаг” ці “сямейны агмень?”
==================================
Вітаю! Падкажыце, калі ласка, як перакласці на беларускую выраз «крупная шишка»? «Буйная шышка» ці існуе больш натуральны варыянт?

***

Вітаем!

Калі на ўвазе маецца шышка як частка расліны, то ўжыванне слова «буйны» не выклікае заўваг: З хвоі ўпала некалькі буйных шышак. Аднак калі вам дзеля нейкіх мэт трэба выкарыстаць тут сінонім, то добрым варыянтам будзе звычайнае «вялікая»: Вавёрка трымала ў лапах вялікую шышку.

Шышка на целе па-беларуску называецца «гуз, гузак».

Пыталася [id173143500|Анна Скалабан]
==================================
6 жніўня 1517 Францішак Скарына выдаў першую друкаваную беларускую кнігу ― «Псалтыр». У гэты самы дзень адзначаецца Дзень беларускага кнігадруку.
==================================
Рэпетытар па беларускай мове ў Горадні:
https://vk.com/belaruskaja
Запрашаю на заняткі!
==================================
#пошта

Бібліятэцы "ВОЛЬНАЯ ДУМКА" трэба дапамога ў перакладах РУС->БЕЛ

Так выйшла, што ў нас не хапае часу і рук каб своечасова перакладаць публікацыі, якія з'яўляюцца на сайце (dumka.be/be) на беларускую мову. Тэксты звычайна невялікія, 5 - 15 тыс. знакаў.

Калi ёсць жаданне дапамагчы з гэтым - напішыце нам любым зручным для вас спосабам.

З цікаўнасці прымацоўваем апытанне на гэтую тэму.

P.S .: Пару дзён таму мы запусцілі беларускую лакалізацыю сайта: dumka.be/be.

На малюнку: чалавек акунаецца ў свет радыкальнай літаратуры на беларускай мове ;)
==================================
Павел Андрэевіч Растаргуеў (1881—1959) — беларускі і расійскі мовазнаўца і педагог. Правадзейны член Інбелкульта (1924), доктар філалагічных навук (1941), прафесар (1923).

Склаў праект «Праграмы па вывучэнні беларускіх гаворак і збіранні звестак для складання Дыялекталагічнага атласу беларускай мовы». Вывучаў беларускія гаворкі ў іх гістарычным і сучасным стане, гаворкі расійска-беларуска-ўкраінскага памежжа ў іх узаемадзеянні.

Прапануем вашай увазе працы гэтага выдатнага навукоўца.
==================================
Падкажыце, калі ласка, як па-беларуску будзе "презерватив"?

***

Вітаем!

Руск. презерватив — бел. прэзерватыў

http://www.skarnik.by/rusbel/70823
http://www.skarnik.by/tsbm/67127

Пытаўся [id136767380|Никита Альферович]
==================================
Добры дзень, спадарства.

У мяне пытаньне такое. Паводле slounik.org, як я зразумеў, клясычным правапісам пішацца "сьвЕтлафор", а наркамаўкай - "свЯтлафор". Скажыце, ці памыліўся я. І калі не, дык адкуль у наркамаўскай вэрсіі зьявілася літара "я".

Дзякуй.

***

Вітаем!

Слова пішацца праз «я» ў абодвух правапісах, паколькі літара я — частка кораня назоўніка «святло», ад якога ўтварыўся сам «святлафор». Вось як гэта сфармулявана ў «Беларускім класічным правапісе» (2005):

► У слове сьвятло літара я — каранёвая, таму трэба адрозьніваць напісаньні словаў зь першаю часткаю сьвятла- (ад сьвятло) і сьветла- (ад сьветлы): сьвятлаахоўны, сьвятлалюбны, сьвятлаўстойлівы, сьвятлацень; сьветлавалосы, сьветлавокі, сьветла-шэры.

Пытаўся [id67669738|Канстанцін Новікаў]
==================================
Сайт з цікавымі і даволі рэдкімі матэрыяламі па беларускай мове, літаратуры і гісторыі.
http://www.smalensk.org/?page_id=24
==================================
Як выдаць электронную кнігу? Дзе лепшыя працэнты для аўтара? Што важна ў кантракце? Як здабыць ISBN і іншыя пытаннечкі, звязаныя з е-букамі. Сабраў свой сціплы досвед што да электронных кніг у асобны артыкул. Рады дапаўненням і каментарам ад калегаў: пісьменнікаў, выдаўцоў, прамоўтэраў, троляў. Тэма маладая, мяркую, што разам разбярэмся на карысць сучбелліта. Пішыця. b.

http://journalby.com/news/e-bukam-pa-kanservatyzmu-yak-elektronnyya-knigi-vyratuyuc-belaruskuyu-litaraturu-699
==================================
#падпісчыкамздзецьмі

Прапануем вам добры пераклад мультфільма «Прыгоды Віні Пуха» (1977) на беларускую мову. Не звяртайце ўвагі на «Віня Пых» у подпісе — відаць, гэта жарт. 😊
У агучванні браў удзел Аляксандр Віктаравіч Ждановіч, вядомы як вядучы «Калыханкі» Маляваныч.

Прыемнага прагляду!
==================================
#пошта

Прывітанне) Хацеў спытаць ці хтось хоча зі мною паразмаўляць па беларуску? Я беларус з Польшчы, гэта даўгая гісторыя)) Але хачу вывучыць мову маіх продкаў. Як хочаце магу адпавядаць на пытання о жыццю ў Польшчы ці дапамагаць як хтось ўжо тут) Дзякую, Міхаіл

Ліст даслаў [id323155442|Михаил Надэр]
==================================
Тое, што Караткевіч не мовавед, канечне, трошкі сумна, але тый літаратурны скарб, які ён пакінуў нашчадкам - неацэнны, таму пры вашай дапамозе я і зацікаўленыя падпісанты гэтай суполкі можам стаць на прыступку вышэй да яго разумення. Таму - працяг майго "неперакладальнага" ліста :)

Да белых суглобаў (учапіцца);
"Казаў людзям і далей сваю непрыглядную галізну" - чаму не "паказваў"?;
Саўл, пачэ калу смярдзяй;
Бручыны;
Чуйдух;
Копну вам у зад;
Папярочна-смугасты;
Шлягавы вянок;
Дэвотка: куды тут падае націск?
Казань (як пропаведзь): як скланяецца? З націскамі. Яно размоўнае/дыялектнае ці цалкам ужывальнае?;
Гадавец: які найлепшы рускі адпаведнік можна падабраць?;
Забраны (кратамі): куды націск?
Цігель (па Караткевічу) ці тыгель (па слоўніках): як слушна?
Выліцы;
Шалбер, махляр, круцель, ашуканец: Ці ёсць паміж імі розніца і ці можна падабраць да кожнага бліжэйшы рускі адпаведнік?

Дзякуй!

***

Вітаем!

Суглоб — дыялектнае слова, што абазначае сустаў, патаўшчэнне на суставах (гл. прымацаваныя выявы з «Этымалагічнага слоўніка беларускай мовы»). Да белых суглобаў — да пабялення костачак на пальцах. 

Слова «казаць» можа мець у беларускай літаратурнай мове значэнне 'паказваць':

► казаць2, кажу, кажаш, кажа; незакончанае трыванне, што і чаго. 
 размоўнае слова Паказваць. Цяпер на вуліцу і носа не кажы: будуць дражніцца. Сяргейчык. http://www.skarnik.by/tsbm/30459

«Пачэ калу смярдзяй» — выраз з Першага ліста Івана Жахлівага князю-здрадніку Андрэю Курбскаму (у арыгінале «паче кала смердяй»). Значэнне: той, хто смярдзіць горш за кал. У беларускай мове слоў «пачэ» і «смярдзяй» няма.

Бручына (відаць, аўтарскі наватвор) — брукавы камень, камень з бруку.

Чуйдух — магчыма, аўтарскае слова, створанае пад уплывам украінскага прыслоўя, што гучыць як «щодуху» і мае значэнне 'з найбольшай хуткасцю, як мага хутчэй, паспешліва'.

Копна — відаць, русізм, выкарыстаны замест беларускага «капа́» 'куча сена, саломы, складзеная конусам; невялікі стажок' (http://www.skarnik.by/tsbm/31673).

Смугасты (ад укр. «смугастий» http://sum.in.ua/s/smughastyj) — украінізм са значэннем «паласаты».

У старабеларускай мове было слова «шлягъ». Яно абазначала аздобу на прадмеце адзення, якая рабілася па яго краі (http://www.slounik.org/search?dict=&search=%D1%88%D0%BB%D1%8F%D0%B3%D1%8A&x=0&y=0). Ад гэтага назоўніка ўтварыўся прыметнік «шляговый», які фіксуецца ў XVIII томе «Актов, издаваемых Виленскою археографическою комиссиею», с. 10 (гл. прымацаваную выяву). Шляговый венокъ, такім чынам, — вянок з адмысловай аздобай па краі. У сучаснай мове слову «шлягъ» адпавядаюць «шляк» (http://www.skarnik.by/tsbm/94045), «беражок» (http://www.slounik.org/search?dict=krapivabr&search=%D0%B1%D0%B5%D1%80%D0%B0%D0%B6%D0%BE%D0%BA&x=25&y=7).

Ва ўкраінскай мове ёсць слова «девотка» (чытаецца дэвотка з націскам на о), якое трапіла туды, відаць, з польскай (http://sjp.pl/dewotka). Яно можа быць як жаночага, так і мужчынскага роду і значыць «святоша» (http://sum.in.ua/s/devotka). 

Скаланенне слова «казань» з націскамі можна знайсці ў «Граматычным слоўніку назоўніка» (http://www.slounik.org/search?dict=nazounik&search=%D0%BA%D0%B0%D0%B7%D0%B0%D0%BD%D1%8C&x=0&y=0). Гэта агульнаўжывальнае слова.

Слова «гадавец» не фіксуецца слоўнікамі. У іх падаецца назоўнік «гадаўка», які на рускую перакладаецца як «гадина». Аднак варыянт мужчынскага роду ў сваіх творах ужываў акрамя У. Караткевіча, напрыклад, Васіль Быкаў. На рускую «гадавец» можна перакласці як «сволоч», «гад».

Слова «забраны» заўсёды мае націск на другім «а» (http://www.slounik.org/search?dict=sbm&search=%D0%B7%D0%B0%D0%B1%D1%80%D0%B0%D0%BD%D1%8B&x=0&y=0). 

Правільны варыянт — тыгель. Гэта пазычанае з нямецкай мовы слова, таму, паводле агульнага правіла, цекання ў ім не адбываецца. 

Выліцы — дыялектная назва рота (http://www.slounik.org/228780.html).

Найбольш блізкія адпаведнікі выглядаюць так:

Ашуканец — обманщик
Махляр — мошенник
Круцель — плут

Слова «шалбер» слоўнікамі не фіксуецца. Слоўнікі Сцяпана Некрашэвіча і Міколы Байкова фіксуюць назоўнік «шальбер», перакладаючы яго на расійскую як «плут».

Пытаўся [id210636609|Цімур Хатні]
==================================
Змітрок Астапенка (1910—1944(?)) — беларускі паэт, пісьменнік, перакладчык. Стаяў ля вытокаў беларускай навукова-фантастычнай літаратуры, аўтар навукова-фантастычнага рамана «Вызваленне сіл», частку якога апублікавалі ў 1932 годзе ў часопісе «Маладняк» (№ 7–8). Але ў 1933-м Змітрок Астапенка быў арыштаваны па справе так званай «Беларускай народнай грамады», і раман, відаць, так і не быў скончаны.

Прапануем вашай увазе наяўную частку рамана «Вызваленне сіл» у якасці цікавага прыкладу мовы пачатку 30-х гг. мінулага стагоддзя.
==================================
Вітаю! Падкажыце, калі ласка, як па-беларуску сказаць "Да брось ты" або "Да бросьте Вы"?
Дзякуй!

***

У беларускай мове дзеяслоў «кінуць» мае адпаведнае значэнне:

► 2. загадны лад кінь (це). Ужываецца ў значэнні слоў: спыніце, не трэба. Кіньце пець!

Як відаць, таксама ён ужываецца з інфінітывам іншага дзеяслова. 

— Ды кінь ты ўжо! Усё мінула. Давай лепш памяркуем, што рабіць далей. (Янка Маўр. Палескія рабінзоны.)

— Ды кінь ты мудрыць… (Цішка Гартны. Трэскі на хвалях.)

— Ды кінь ты з гэтымі вогнішчамі! (Васіль Быкаў. Круты бераг ракі.)

— Ды кіньце вы, Даніла… (Міхась Зарэцкі. Бель.)

Пытаўся [id138548045|Віктар Ляшкевіч]
==================================
Павал Баранаў перамог у галасаваньні ад Беларусь-5 і пракамэнтуе фінал #Эўра2016.
==================================
ЖЫВАЯ МОВА: ВЫШУКНÍК, ВЫВЕДНIК, СОК, ЗАКÝТНIК, ШПЕГ, ШПIК, ДЭТЭКТЫЎ
==================================
Увага! У пытанні разглядаецца ненарматыўная лексіка!

Добры дзень.
Падкажыце калі ласка, як можна перакласьці з ангельскай "Fuck yeah"?
Мне адзін знаёмы падказаў такі варыянт: здатна, бляха! Ці можна яго ўжываць?
Дзякуй за дапамогу.

***

Вітаем!

Словы з коранем "fuck" у англійскай мове належаць да ненарматыўнай лексікі. А паколькі яе ўжыванне фактычна не рэгулюецца нейкімі арганізацыямі або даведачнымі выданнямі, пэўнага адзіна правільнага варыянта перакладу тут падаць нельга.

Выраз "fuck yeah" выкарыстоўваецца ў англійскай для выказвання радасці, захаплення з нагоды нейкага ўдалага дзеяння, пэўнай добрай навіны і г. д. Сярод найбольш блізкіх адпаведнікаў можна назваць "зая*ісь!", "ах*енна!", "пі*дата!". Калі вы хочаце, каб ваш пераклад гучаў больш мякка, калі ён разлічаны на аўдыторыю, дзе ёсць катэгорыі людзей, якім непажадана чуць лексіку такога кшталту, то можна скарыстаць варыянты "ачмурэнна!", "клас!", "вось так!". Таксама выраз можа перадаваць найвышэйшую ступень згоды. У такім разе перакладаць можна словамі "вядома", "канечне", "а як жа" з дадаваннем лаянкавага слова да або пасля іх: "вядома бл*!".

Варыянт "здатна, бляха!" наўрад ці можна прызнаць удалым. Прыметнік "здатны", ад якога ўтворана прыслоўе, мае два значэнні, якія, як відаць, блага дапасоўваюцца да патрэбнага вам сэнсу: http://www.skarnik.by/tsbm/27624

Пытаўся [id68277180|Міхаіл Ермаловіч]
==================================
Шаноўнае спадарства,

я музыка, працую ў лідзкім музычным каледжы. Два месяцы таму мы з сябрамі арґанізавалі вечарыну францускай музыкі. Паўэр-Поінт-прэзэнтацыю зрабілі білінґуяльнай: па-француску ды па-беларуску. Я выкарыстоўваў клясычны правапіс беларускае мовы. Канешне, пасьля кожны запытваўся, навошта гэтыя мяккія знакі ды дзіўныя Ґ. А адная настаўніца сказала мне аб тым, што тарашкевіца забаронена ў дзяржаўных навуч. установах. Хацеў запытацца: Ці так гэта насамрэч??? Ці існуюць якіясьці дакумэнты, якія забараняюць тарашкевіцу?

З павагай,
Лявон

***

Вітаем!
 
Дакументаў, якія б забаранялі выкарыстанне класічнага правапісу, няма. 
Тым не менш існуе Закон Рэспублікі Беларусь «Аб Правілах беларускай арфаграфіі і пунктуацыі» ад 23 ліпеня 2008 года (набыў сілу 1 верасня 2010 года). Ён рэгламентуе, як у афіцыйных установах нашай дзяржавы павінна пісацца тое ці іншае слова і г. д. Такім чынам, трэба разумець, што калі афіцыйна зацверджана нарматыўнае напісанне "пазіцыя", то супрацоўнікі дзяржаўных устаноў (у тым ліку школ, гімназій, каледжаў, універсітэтаў) павінны разглядаць напісанне "пазыцыя" як памылковае. Прасцей кажучы, гэты закон не забараняе нейкія правапісы, а проста зацвярджае адзіна правільны варыянт арфаграфіі ў межах дзяржаўных органаў.

Выкарыстанне тарашкевіцы не забараняецца, вы можаце перапісвацца ёй УКантакце або афармляць ёй прыватныя мерапрыемствы і г. д. Аднак на дзяржаўнай працы ад вас маюць права патрабаваць выкарыстоўваць у час выканання сваіх абавязкаў афіцыйны стандарт арфаграфіі.

Пытаўся [id334740316|Leo Decht]
==================================
Падкажыце, калі ласка, што такое "векаўшчына"?

***

Вітаем! 

Як мы ўжо пісалі (https://vk.com/wall-71024062_5395), «векаўшчына» — імаверна аўтарскае слова Уладзіміра Караткевіча, якое значыць «штосьці трывалае, моцнае». У народнай мове ў гэтым значэнні ўжываецца назоўнік «вячні́на».

Пыталася [id9795702|Татьяна Чиберкус]
==================================
7 ліпеня 1882 года нарадзіўся класік беларускай літаратуры Янка Купала (Іван Дамінікавіч Луцэвіч).
==================================
Яшчэ порцыя пытанняў:
1) Слова "умыкнуць" падаецца ў скарніку як "спецыяльны тэрмін Выкрасці дзяўчыну". Слоўнік.орг як адное са значэнняў таксама падае з крэскай "этн." і ставіць пры гэтым націск на другі склад. Скарнік іншых варыянтаў не прапаноўвае. У слоўнік.орг з адсылкай на Байкова-Некрашэвіча слова "умыкнуць" з націскам ужо на 3 склад перакладаецца без аніякіх крэсак як "забрать, утащить". У маёй сям'і як раз ужываецца другі варыянт, з націскам на 3 склад, але больш нават не ў значэнні "сцягнуць, скрасці" (звычайна ў дачыненні да ежы), а як "хутка з'есці", напр. "Ужо ўмыкнуў?", - са здзіўленнем пра абед. Дык вось, пытанне: ці адрозніваецца насамрэч націск для слоў у першым і другім значэннях, ці гэта слоўнікавая блытаніца? І датычна адметнай асаблівасці ўжывання: гэта сямейная трансфармацыя значэння апошніх часоў, ці ёсць недзе яшчэ прыклады падобнага значэння ва ўжытку?
2) "Трымаць у вожыкавых рукавіцах". Здзівіўся, калі пабачыў гэты фразеалагізм як слушны. Ці не лепш казаць "трымаць у абцугах"? Абгрунтуйце, калі ласка, чаму першы варыянт мае акадэмічнае права на ўжыванне ў мове.
3) Што азначае выраз "таскаць шоры"? Ёсць падазрэнне, што гэты выраз мае беларускае ці польскае паходжанне. У сеціве прыкладаў такога спалучэння раз-два. Кантэкст ужывання "...ледзь шоры таскаць", "не шоры таскаць".

***

Вітаем!

1) Большасць слоўнікаў падае гэта слова з націскам на 3-м складзе, таму, хутчэй за ўсё, у "Беларуска-рускім слоўніку" проста дапушчана памылка. У літаратурнай мове "ўмыкнуць" не мае таго значэння, якое вас цікавіць. Таму, відаць, у вашай сям'і дзеяслоў ужываецца ў пераносным значэнні, утвораным ад значэння "схаваць пад замок", якое гэта слова можа мець у дыялектнай мове.

2) Фармальна ўжыванне названага вамі выразу не будзе няправільным, паколькі ён фіксуецца руска-беларускім і беларуска-рускім слоўнікамі. Аднак найбольш аўтарытэтныя Тлумачальны слоўнік беларускай мовы і Слоўнік фразеалагізмаў Івана Лепешава не падаюць яго. У слоўніку І. Лепешава як сінанімічныя ў гэтым значэнні падаюцца "(трымаць) у абцугах, у цуглях, у чорным целе". Мы раім ужываць іх.

3) У беларускай мове ёсць выраз "ледзь (ледзьве) шоры цягаць". Ён фіксуецца ў "Слоўніку фразеалагізмаў" Івана Лепешава і мае значэнне "вельмі павольна, з цяжкасцю хадзіць, рухацца (ад стомленасці, слабасці, хваробы і пад.)". Спачатку, відаць, ён ужываўся толькі ў дачыненні да коней, бо першае сначэнне слова "шоры" — "конская збруя без дугі і хамута, са шлеямі". (http://www.skarnik.by/tsbm/94243) Аднак пазней яго сталі выкарыстоўваць адносна ўсіх дзейнікаў са значэннем асобы ці адушаўлёнага прадмета.

Пытаўся [id210636609|Цімур Хатні]
==================================
Дадамо, што слова «акавіта» крыху розніцца значэннем ад «гарэлкі»: http://www.skarnik.by/tsbm/5041, а «корак» ужываецца ў дачыннені да посуду, але не да дарожнага руху. Машыны стаяць у «заторах», «пробках», але ніяк не ў «корках». 😉
==================================
Купляйце беларускае? 
"…Установы сталіцы вывелі з абыходку беларускую мову: на ёй не вядзецца перапіска, на ёй не гавораць з наведвальнікамі, у гарадах няма беларускіх шыльд і надпісаў, мала беларускіх афіш і плакатаў... Няўжо ж нашы аўтамабілі, трактары, станкі, тканіны, цукеркі, папяросы сталі б горшымі, каб на іх былі беларускія надпісы…" 

"У вузах, тэхнікумах, школах выкладанне не вядзецца па-беларуску, наша мова выкладаецца кепска, так, што робіцца нялюбым прадметам. Беларускіх школ мала, яны размешчаны на ўскраінах, у горшых будынках, у горшых умовах, як бы сумысля, каб малыя дзеці, насельніцтва не маглі дабрацца туды…" 

"У пэўны час - ці трэба тлумачыць, калі і чаму гэта было? — вялікая група інтэлігенцыі перастала карыстацца сваёю мовай. Абазвацца па-беларуску тады - значыла зарабіць ярлык нацыяналіста... Моладзь, падрастаючы, пачала ўжо нігілістычна адносіцца да мовы: нашто яе вывучаць, калі яна не мае практычнага прыстасавання, не ўжываецца для выкладання, для перапіскі, не гучыць на сходах…" 
Якуб Колас, 25.05.1956 г.
==================================
Анатоль Грыцкевіч. Заняпад беларускай мовы ў Беларуска-Літоўскім гаспадарстве ў ХVІІІ стагоддзі

Перадумовай заняпаду беларускай мовы як дзяржаўнай было паступовае (ад другой паловы ХVІ стагоддзя) ўжыванне польскай мовы вышэйшымі коламі беларускага грамадства. На гэты працэс моцна ўплывалі цесныя палітычныя кантакты магнатаў, а потым і заможнай шляхты абедзвюх саюзных паміж сабой дзяржаў - Беларуска-Літоўскага гаспадарства і Польшчы. Пастаянныя кантакты адбываліся на дзяржаўным узроўні, падчас супольных вайсковых паходаў, на сустрэчах прыватнага характару, і, найбольш, у сямейных дачыненнях. Тым не менш, беларуская мова заставалася афіцыйнай у Беларуска-Літоўскай дзяржаве. На ёй пісаліся вялікакняскія прывілеі (граматы), розныя іншыя дзяржаўныя дакументы, і яна яшчэ не саступала мове суседняга народа. Большая частка прыватнай карэспандэнцыі таксама пісалася яшчэ па-беларуску. Магнаты ведалі беларускую мову і часам карысталіся ёю.
Тым не менш, тэндэнцыя некаторага скарачэння абсягу беларускай мовы ўжо пазначылася. Моцна паўплывала на працэс наступу польскай мовы заключэнне Люблінскай вуніі 1569 года і стварэнне федэратыўнай дзяржавы Рэчы Паспалітай.
Аднак фармальна Люблінская вунія не змяніла моўнага становішча. Як і раней, у Беларуска-Літоўскай дзяржаве адзінай дзяржаўнай мовай заставалася беларуская, а ў Кароне Польскай - лацінская. Але менавіта Люблінская вунія паскорыла пранікненне польскай мовы на землі Беларусі і Летувы. Гэтаму спрыяла ўзмацненне кантактаў паміж кіраўніцтвам абедзвюх дзяржаў, а таксама пастаянны характар гэтых кантактаў і ў больш шырокіх колах тагачаснага грамадства.
І ўсё ж законы ў дзяржаве пісаліся на беларускай мове. У ХVІ стагоддзі яе ведалі і яшчэ ўжывалі нават вялікія князі, яны ж і каралі польскія. Канцлер Леў Сапега ў прадмове да Статуту 1588 года пісаў: «А если которому народу встыд прав своих не умети, поготовю нам, которые не обчым яким языком, але своим власным права списаные маем и каждому часу, чого нам потреба ку отпору всякое кривды, ведати можем»[1]. Афіцыйнае становішча беларускай мовы фармальна захоўвалася да канца ХVІІ ст. Юрыдычна дзяржаўнасць беларускай мовы была замацавана ў Статуце Вялікага Княства Літоўскага 1566 года з абавязковым ужываннем яе ў справаводстве. Статут 1588 года таксама захаваў гэтую ўмову. У артыкуле І-м ІV раздзела было запісана: «А писар земский маеть по-руску (такую назву мела тады беларуская мова - А.Г.) литерами и словы рускими вси листы, выписы и позвы писати, а не иншим езыком и словы»[2].
Аднак працэс паланізацыі паступова пашыраўся. Беларускія магнаты пачалі (асабліва ў ХVІІ ст.) падпісваць дакументы і прыватныя лісты лацінскімі літарамі, хоць дакументы яшчэ пісаліся па-беларуску. У першай палове ХVІІ стагоддзя, пра што сведчаць шматлікія архіўныя дакументы гэтага перыяду, польская мова ўсё часцей ужываецца як у прыватных лістах, так і ў афіцыйных дакументах, хаця прэамбула дакумента (пералік тых асоб, хто складае дакумент) і заканчэнне дакументу звычайна пісаліся па-беларуску. Часам ужываліся і лацінскія словы або словазлучэнні, каб паказаць юрыдычную дасведчанасць пісара і яго шырокі кругагляд. Некаторыя дакументы афіцыйнага характару складаліся па-ранейшаму на беларускай мове.
У другой палове ХVІІ ст. працэс паланізацыі яшчэ больш узмацніўся, хоць афіцыйна і пад прымусам ён не праводзіўся. У Беларусі фактычна запанавала дзвюхмоўе.
Замена афіцыйнай беларускай мовы на польскую ў Вялікім Княстве Літоўскім адбылася ў 1696 годзе, але абставіны гэтай замены былі не такія, як гэта падавалася ў расейскай дарэвалюцыйнай ды савецкай беларускай гістарычнай літаратуры. Ніхто тады беларускую мову не забараняў, як гэта часта падавалася ў падручніках і падаецца нават цяпер у артыкулах.
Абставіны замены беларускай мовы на польскую былі больш складанымі. Падчас адкрытай палітычнай і вайсковай барацьбы большай часткі беларускай шляхты супраць ўсяўладдзя Сапегаў у Беларуска-Літоўскай дзяржаве ўзнікла пытанне наконт роўных правоў беларуска-літоўскай шляхты з польскай (каэквацыя правоў), бо ў параўнанні з апошняй беларуская шляхта мела менш правоў.
Гэтая каэквацыя была праведзена падчас міжкаралеўя - пасля смерці караля Яна ІІІ Сабескага (памёр 17 чэрвеня 1696 г.) і да выбараў новага караля, на канфедэрацыйным сойме 1696 года. Канфедэрацыйны сойм не патрабаваў адзінагалоснага рашэння пытанняў парадку дня, як гэта было на звычайных соймах. На канфедэрацыйным сойме пастановы прымаліся большасцю галасоў.
29 жніўня 1696 г. канфедэрацыйны сойм прыняў пастанову «Юрыдычнае ўраўнаванне» («Коэквацыо юрыум») шляхецкіх саслоўяў Вялікага Княства Літоўскага і Кароны Польскай. Сярод некалькіх пунктаў, якімі ўраўноваліся правы шляхты Беларусі з правамі польскай шляхты, быў і пункт наконт мовы. Такім чынам, атрымлівалася, што беларуская шляхта плаціла за сваё падвышэнне і адыходам ад сваёй мовы.
У пастанове сойму было запісана, што пісар земскі судовыя дэкрэты павінен «... па-польску, а не па-руску (г.зн. па-беларуску - А.Г.) пісаць». Далей у соймавай пастанове казалася пра акты земскіх, гарадскіх і трыбунальскіх судоў: «Усе дэкрэты ад гэтага часу павінны выдавацца на польскай мове; усе ранейшыя акты, запісы, дэкрэты і сведчанні павінны захаваць сваю моц». Гэты пункт пастановы азначаў, што беларуская мова не забаранялася (у тэксце няма такой забароны), усе афіцыйныя акты на беларускай мове захоўвалі сваю сілу, аднак яна страціла статус дзяржаўнай мовы. А гэта ўжо вяло да яе заняпаду.
У ХVІІІ стагоддзі на тэрыторыі Беларусі і Летувы ў афіцыйных установах (і перш за ўсё ў розных судах, ад павятовага да Галоўнага трыбуналу Вялікага Княства Літоўскага) усе суддзі павінны былі ведаць нароўні з польскай і беларускую мову. Патрабавалася гэта для таго, каб суддзі маглі добра разбірацца ў судовых справах: не толькі чытаць, але і тлумачыць сэнс старажытных актавых і іншых дакументаў, напісаных на беларускай мове, а таксама Статут Вялікага Княства Літоўскага, Рускага і Жамойцкага 1588 года і іншыя законы на беларускай мове.
У ХVІІ стагоддзі беларуская мова працягвала вывучацца ў навучальных установах, у тым ліку і ў створаных пры каталіцкіх ордэнах, аднак паступова пачала выводзіцца з працэсу навучання. У ХVІІІ стагоддзі гэта прывяло да яе выцяснення польскай мовай, найперш з ужытку ў шляхецкім асяроддзі (за выключэннем дробнай шляхты) і з верхавіны мяшчанскага саслоўя. Беларускую мову захоўвала сялянства, пераважная частка мяшчан і дробная шляхта. Шанавалася беларуская мова таксама сярод вуніяцкага духавенства, пашыралася ў школах пры вуніяцкіх манастырах і цэрквах, выкарыстоўвалася часткова ў набажэнстве і казаннях.
Заняпад беларускай мовы ў ХVІІІ стагоддзі аблегчыў затым царскім уладам (пасля падзелаў Рэчы Паспалітай і далучэння тэрыторыі Беларусі да Расейскай імперыі) правядзенне дыскрымінацыйнай палітыкі ў дачыненні да беларускай мовы і культуры. Гэта, у сваю чаргу, забяспечыла магчымасць існавання афіцыйнай тэорыі народнасці (паводле прынцыпу - «адна вера, адзін цар, адзін народ»). Беларусы пераконваліся, што яны з'яўляюцца толькі часткай вялікага расейскага (ужо ў імперскім сэнсе) народа ад Берасця да Ціхага акіяна.
1. Статут Вялікага Княства Літоўскага 1588. Тэксты. Даведнік. Каментарыі. - Менск, 1989. - С.48.
2. Тамсама. - С.140.
3. Volumina Legum. Tom V. - Petersburg, 1860. S.417-421.
4. Тамсама. - S. 418.
5. Тамсама.
6. Гісторыя Беларускай ССР. У 5 тамах. Том І. - Менск, 1972. - С. 390.
 
Анатоль Грыцкевіч, доктар гістарычных навук
http://knihi.com/anon/Aniamiennie_Z_kroniki_zniscennia_bielaruskaj_movy.html
==================================
Спадарства,у мяне пытанне. Цi можаце падказаць прылад для сушэння сена, кшталту ўкраiнскага ''острева'' ?

***

Вітаем!

"Острев" — украінская рэалія. Таму мы можам прапанаваць толькі падобныя па функцыях беларускія прылады.

► Абарог http://www.skarnik.by/tsbm/173
► Азярод (пярэплат) http://www.skarnik.by/tsbm/5015
► Стажар http://www.skarnik.by/tsbm/79648
► Стажар'е http://www.skarnik.by/tsbm/79649
► Астражыны (друкі)

Пытаўся [id145526233|Дмитрий Громадский]
==================================
Ссабойка і «Рускі мір» (па-беларуску зь Вячоркам)
==================================
Як па-беларуску называюцца некаторыя смайлікі.
==================================
Вельмі цікавая і аптымістычная размова з найабаяльнейшай Таццянай Рамзай.
https://www.youtube.com/watch?v=JfWJKEk98hs
==================================
Вітаем!

26-га чэрвеня - наш наступны Базарны дзень!💰👜

З часу першага Базарнага дня адбыліся цікавыя падзеі. У Гродне адкрыўся супермаркет сеткі “Еўраопт”, у афармленні якога ўжываецца беларуская мова. 😏
http://www.t-styl.info/by/119/city/17280

Таму мы пашыраем геаграфію. 🌍 “Еўраопт” заявіў, што будзе сачыць за грамадскай рэакцыяй і пры станоўчым выніку пашырыць досвед на свае супермаркеты па Беларусі. Дык давайце пакажам нашу падтрымку. 😉

Таксама мы можам паказаць гэта метадам кантрасту. Калі вы звычайна наведваеце крамы “Еўраопт” у іншых гарадах, то раім падчас Базарнага дня аддаць перавагу супермаркету MartInn. MartInn пабачыць павелічэнне ў продажы, а Еўраопт - змяншэнне. Гэта і будзе стымул звярнуць увагу на беларускую мову. Вядома, што эфект залежыць ад колькасці удзельнікаў. Таму ўсё ў нашых руках.

Першы Базарны дзень сабраў пэўную колькасць людзей, але гэты быў у некаторым сэнсе “першы блін”, людзі прыйшлі ў розны час і амаль не пабачылі адно аднаго. 

☝⏰Таму 26-га чэрвеня прапануем усім сустрэцца а 15:00. Вы пабачыце сяброў і пазнаёміцеся з новымі аднадумцамі. Заклікаем адгукнуцца людзей з розных гарадоў, якія былі б гатовыя пакаардынаваць Базарны дзень.
http://vk.com/topic-122044191_33889300

📢 Прыходзьце самі ды запрашайце знаёмых!

📌 ТАКІМ ЧЫНАМ: 26 ЧЭРВЕНЯ 2016 Г. СУСТРАКАЕМСЯ А 15:00 ПА НІЖЭЙПАЗНАЧАНЫХ АДРАСАХ:

- БЕЛАРУСЬ

►Еўраопт
г. Гродна, вул. Дубко, 17 у гадлёвым цэнтры Old City

►MartInn
г. Мiнск, пр-т Пушкiна, 37

г. Бабруйск, вул. Ульянаўская, 64
г. Баранавічы, вул. Кірава, 102
г. Брэст, вул. Суворава, 105 А
г. Ваўкавыск, вул. Чырвонаармейская, 3
г. Гомель, вул. Гагарына, 36
г. Жлобін, вул. Прамысловая, 1
г. Жодзіна, вул. Сухаградская, 10а
г. Івацэвічы, Яглевіцкі с/с, 5
г. Калінкавічы, вул. 50 год Кастрычніка, 20Б
г. Ліда, вул. Міцкевіча, 33
г. Мазыр, вул. Прытыцкага, 49
г. Наваполацк, вул. Блахіна, 8Б
г. Орша, вул. Гомельская, 2
г. Пружаны, вул. Кастрычніцкая, 12
г. Рэчыца, вул. Маладзёжная, 3Д
г. Салігорск, вул. Кальцавая, 12
г. Смаргонь, вул. В. Роўды, 1

- БЕЛАСТОК, B1
Беласток, Czesława Miłosza 2, 15-265

🚙 Дарэчы, жыхара Мінска, Гомеля і Брэста, што едуць на сваім аўто, могуць па дарозе заправіцца на прыязнай да беларускамоўных аўтазапраўцы А-100. 

Вось зручныя адрасы:

г. Магілёў, вул.Касманаўтаў, 57
г. Брэст, пр. Рэспублікі, 6
г. Мінск, вул. Харкаўская, 81

* * * 

⚠ Даведка:

Базарны дзень адбываецца кожную цотную нядзелю. Гэта ініцыятыва, накіраваная на стварэнне рэальнай эканамічнай сілы, каб вытворцы і прадаўцы бачылі, што падтрымка беларускай мовы - запатрабаваная рэч, што за яе людзі гатовыя плаціць. Падтрымліваючы беларускамоўных вытворцаў і прадаўцоў эканамічна, мы падтрымліваем самі сябе. Акрамя таго, Базарны дзень - гэта магчымасць сустрэчы і зносін у беларускамоўным асяроддзі, якога часта так не стае.
==================================
19 чэрвеня 1924-га года нарадзіўся вялікі беларускі пісьменьнік Васіль Быкаў.
==================================
Прапаноўваем вашай увазе выданьне:

📖 Юрась Пацюпа — Кароткі расейска-беларускі слоўнік фразэалягізмаў і фразаў

📝Слоўнiк сьцiгуе мэту чыста практычную: дапамагчы беларускiм аўтарам удасканалiць сваю мову. Бо мова зрасейваецца шпаркiм ходам, а яе носьбiты ўсё больш адрываюцца ад народнае традыцыi, зусiм страцiлася традыцыя старабеларуская. Аднак, мова ў часе становiць сабою жывы арганiзм, i каб гэты арганiзм запрацаваў, прыходзiцца зьбiраць яго з кавалкаў i фрагмэнтаў, расьцярушаных праз гады. Слоўнiк скiраваны ня толькi супраць пазычаньняў (пераважна з расейскае мовы), а й супраць непатрэбных наватвораў, якiя апошнiм часам запаланiлi друк i з грунту выяўляюцца тымi ж пазычаньнямi.
==================================
Дабрыдзень! Прашу падказаць, ці ёсць нейкі адмысловы пераклад для тэрміна "интернет-продвижение", альбо так і перакладаецца — "інтэрнэт-прасоўванне"? Загадзя дзякуй.

***

Вітаем!

Як мы ўжо пісалі раней, развіццё словам новых значэнняў і пашырэнне старых на новыя прадметы, з'явы і г. д. — натуральны працэс у кожнай мове. Таму тое, што назоўнік "прасоўванне" сёння ўжываецца ў дачыненні да сферы інтэрнэту, — заканамерна. Раней гэтае слова ўжо набывала новае значэнне, датычнае эканамічнай галіны. У "Руска-беларускім слоўніку" сярод прыкладаў знаходзім: прасоўванне тавараў на перыферыю (http://www.skarnik.by/rusbel/74024).

Такім чынам, ужыванне тэрміна "інтэрнэт-прасоўванне" будзе правільным. Таксама можна карыстацца апісальнымі канструкцыямі, напрыклад: прасоўванне тавараў/паслуг у сетцы Інтэрнэт.

Пыталася [id63354488|Ганна Снежань]
==================================
Падкажыце, калі ласка, не магу знайсці на сцяне!
Замест калькі скалечанай "пожалуйста=калі ласка" на падзяку можна казаць "на здароўе", "звяртай[це]ся"... а як яшчэ?

***

Вітаем!

Адказ на гэта пытанне чытайце тут:
https://vk.com/wall-71024062_4969

Пыталася [id63378112|Кася Кавалёнак-Глухоўская]
==================================
Грыбасты
Чуга
Жакгва
Якіясь
Векаўшчына
Дагары варонкаю
З вялікім лупем
Па зрэзах паляў
Плавіца
Залаты луп распіхалі па саквах
Пусціць палы
Зацягнуць мех (пер. знач.?)
Сціло
Раменныя вушы
Прадузляжанні
Шабаш і садом
Пенязі 
Камыкі.
Як і раней, чакаю ад вас, па магчымасці, грунтоўнага перакладу са спасылкамі на крыніцы. 
Дзякуй за вашу працу.

***

Дабрыдзень!

• векаўшчына — відаць, аўтарскае слоўца із зна́чаньням 'штосьці трывалае, моцнае'; у народнай мове часьцей ўжываюць слова "вячні́на" ("Віцебскі краёвы слоўнік", "Вушацкі словазбор" Рыгора Барадуліна);

• грыбасты — губаты, з вялікімі губамі: http://slounik.org/search?dict=&search=%D0%B3%D1%80%D1%8B%D0%B1%D0%B0%D1%81%D1%82%D1%8B&x=0&y=0;

• дагары варонкаю (ад рас. валяться кверху воронкой) — ляжаць без памяці: http://dic.academic.ru/dic.nsf/proverbs/15418/%D0%92%D0%B0%D0%BB%D1%8F%D1%82%D1%8C%D1%81%D1%8F;

• жа́кгва = жа́ґва (кг = [ґ] — напісаньне у старой беларускай мове) — факел: http://slounik.org/search?dict=starbiel&search=%D0%B6%D0%B0%D0%BA%D0%B3%D0%B2%D0%B0&x=0&y=0; відаць, перанята із старое польскае мовы, прыраўнуйце: http://sjp.pl/%C5%BCagiew, а таксама http://slounik.org/search?dict=&search=%D0%B6%D0%B0%D0%B3%D0%B2%D0%B0&x=43&y=8;

• з вялікім лупем — "Татараве (абмыльна пакладзены націск, на́дабе быць: татарове) з вялікім лупем шлі..." — łupem [-пэм] (форма твор. падежа от łup, гляньце ніжэй);

• залаты луп распіхалі па саквах:
o луп (полёнізма) — трафей, здабыча: http://sjp.pwn.pl/szukaj/%C5%82up.html
o са́ква (перанята із старое польскае мовы) — мяшок: http://slounik.org/search?dict=&search=%D1%81%D0%B0%D0%BA%D0%B2%D0%B0&x=0&y=0;

• зацягнуць мех: "Урэшце ім удалося зацягнуць мех. Яны прыціснулі мурзу Сяліма да Нёмана, ля вёскі Бяроза..." — слова "мех" тут = окружение: http://slounik.org/search?dict=krapivabr&search=%D0%BC%D1%8F%D1%88%D0%BE%D0%BA&x=0&y=0;

• ка́мык — польская хорма заміж беларускай "каменьчык": http://sjp.pwn.pl/sjp/kamyk;2469063.html;

• кублы́ — мн. л. ад ку́бел: http://slounik.org/search?dict=starbiel&search=%D0%BA%D1%83%D0%B1%D0%B5%D0%BB&x=0&y=0;

• майно — маемасць (відаць, з украінскай ці старой украінскай мовы): http://sum.in.ua/s/majno;

• па зрэзах паляў: паля — (http://www.skarnik.by/tsbm/54051)
 (http://slounik.org/search?dict=&search=%D0%BF%D0%B0%D0%BB%D1%8F&x=0&y=0);

• пе́нязі: http://slounik.org/search?dict=starbiel&search=%D0%BF%D0%B5%D0%BD%D1%8F%D0%B7%D1%8C&x=0&y=0;

• плаві́ца: http://sjp.pwn.pl/doroszewski/plawica;5472989.html;

• прадузляжанні: Евангелие от Матфея, 23:5—6 "также любят предвозлежания на пиршествах и председания в синагогах" (синодальный перевод); біблійная аказіяналізма, пакіненая Караткевічам без перакладу; прыраўнуйце у перакладзе Біблі моваведа Яна Станкевіча: "і любяць ПЕРШЫЯ МЕСЦЫ на чэсьці, і пярэднія лаўкі ў бажніцах";

• пусціць палы́ — падпаліць, прр. у Даля: "На сѣв. [у паўночных губэрнях] и вост. [у ўсходніх губэрнях] по осени, или лучше по веснѣ, выжигаютъ всѣ луга, пастбища и покосы, иначе ветошь не даетъ росту травѣ; это назыв. ПУСКАТЬ ПАЛЪ, ПАЛЫ́";

• раменныя вушы — толькі ў злучэньню "асёл (валуй) раменныя вушы" — ганебнае зьвярненьне да чалавека;

• рачоны: http://sjp.pwn.pl/sjp/rzeczony;2518574.html;

• сціло — стыло: https://be.wikipedia.org/wiki/%D0%A1%D1%82%D1%8B%D0%BB%D0%BE;
http://slounik.org/search?dict=&search=%D1%81%D1%82%D1%8B%D0%BB%D0%BE&x=0&y=0

• чу́га: https://ru.wikipedia.org/wiki/%D0%A7%D1%83%D0%B3%D0%B0_(%D0%BE%D0%B4%D0%B5%D0%B6%D0%B4%D0%B0); у беларускай мове ўжываюць слова "чуга́й";

• шабаш і садом: "А пасля пачаўся шабаш і садом: стогны, плач, дзікае выццё ад жаху, выгукі" — ужыта ў пераносным зна́чаньню;

• якіясь — мн. л. ад якісь — какой-то: http://slounik.org/search?dict=&search=%D1%8F%D0%BA%D1%96%D1%81%D1%8C&x=0&y=0.

Агулам кажучы, будзьце пілныя: Караткевіч быў добрым літаратарам, але не моваведам. Ён вельмі любіў выцягаваць із старавечных дакумэнтаў розныя дзіўныя словы, не ўважаючы на іхнае прыродзьдзе (паходжаньне). А яны запра́ўды былі полёнізмамі й украінізмамі, чужымi беларускай мове (луп, майно, камык i інш.). Альбо ўводзіў у сваю мову чыста расійскія моўныя адзінкі (дагары варонкаю, пускаць палы). Вось якая рэч.

Пытаўся [id210636609|Цімур Хатні].
==================================
Шаноўныя сябры! Мы распрацоўваем двухмоўны тэматычны слоўнік у малюнках "Наш дом / Our Home". Гэта будзе першы беларуска-англійскі picture dictionary (каля 1 500 бытавых слоў і размоўных выразаў).

ПРОСІМ ВАС да 18 чэрвеня ПАДТРЫМАЦЬ наш адукацыйны праект на платформе "МаеСэнс" https://maesens.by/cause/nash-dom-our-home, каб сабраць грошы на 1 000 слоўнікаў. Гэта досыць лёгка зрабіць праз сістэму ЕРИП, электроннымі грашыма, плацежнай карткай або гатоўкай (cash).

Чаму гэта мае сэнс?

1. У нас ёсць сродкі для выдання 500 асобнікаў, але хочацца зрабіць слоўнік карысным большаму колу беларусаў. Выданне 1 000 кніг дазволіць на 30–40% знізіць іх сабекошт і, адпаведна, цану ў кнігарнях.
2. Таксама частка слоўнікаў бясплатна трапіць праз творчыя конкурсы да дзяцей, моладзі і настаўнікаў Беларусі; яшчэ частку мы плануем перадаць для масавага карыстання ў дзіцячыя бібліятэкі, дзіцячыя пакоі і куткі, адукацыйныя цэнтры, тайм-клубы ў Менску і рэгіёнах.

75% тэматычных старонак слоўніка ўжо створана. Кніга будзе выдадзеная ўжо ў канцы лета.

Збудуйма "Наш дом / Our Home" накладам 1 000 асобнікаў разам!

P. S.: Кожнаму фундатару на суму ад 200 000 бел. руб. — слоўнік у падарунак!
==================================
📢 Беларускамоўны Базарны дзень кожную цотную нядзелю. Падтрымка прабеларускіх гандляроў + гуртаванне беларускамоўных купцоў.

💡Ёсць задума, якая накіравана на дасягненне дзвюх важных мэт:
- Усталяванню беларускамоўнай супольнасці як эканамічнай сілы
- Сацыялізацыі беларускамоўных, наладжванню кантактаў

Найлепшы стымул ужывання беларускай мовы вытворцамі і прадаўцамі - бачнае павелічэнне прыбыткаў. Дык можна дапамагчы ім гэта ўбачыць. У прынцыпе, можна было б гэта рабіць, аддаючы перавагу таварам, аформленым на беларускай мове. Але гэта мусіла б быць кропкавая, дэталёва падабраная акцыя з выбарам тавару і месца яго куплі (дарэчы, прапаноўвайце такія тавары і месцы 😉 ).

Але можна пачаць з шырокіх плошчаў. Маем прапанову паказаць сябе, прадэманстраваць сваю лаяльнасць гандлёвым сеткам, якія ў сваім афармленні і рэкламных матэрыялах выкарыстоўваюць беларускую мову. А заадно сустрэцца з такімі ж беларускамоўнымі падчас куплі.

☝Такім чынам, прапанова. Раз на два тыдні у пэўны дзень тыдня (напрыклад, кожную другую і чацвёртую нядзелю) ладзіць "Базарны дзень". Папаўняем запасы або проста завітваем па шакаладку. Дамаўляемся з сябрамі, прыходзім кампаніямі. Размаўляем з касірамі па-беларуску, прывучаем да беларускай лексікі. Калі што - паказваем пальцам, так працэс навучання і адбываецца :) Актыўнейшыя беларускамоўныя, бярыце ў кампанію сарамлівых, падцягвайце іх, каб прызвычайваліся гаварыць па-беларуску публічна.

Прапаноўваем рабіць Базарны дзень ў Беларусі у сетцы [club78722564|Mart Inn], бо яны зрабілі крок да беларускай мовы. 
У Беластоку раім супермаркеты Real, гл. навіну http://www.svaboda.org/a/27229533.html

Адрасы супермаркетаў MartInn: http://www.martinn.by/by/kontakty-2/kontakt-2/

📝У даўніну рынак (або яшчэ "места") служыў не толькі гандлёва-бытавым мэтам, але і сацыялізацыі. Цікава, што места як рынак звязана з местам як горадам. З рынка развіваўся і горад. Дык давайце ажывім дух беларускага места :)

Заклікаем распаўсюджваць інфармацыю пра ініцыятыву ды запрашаць сяброў! 👍
==================================
Скажыце калі ласка як сказаць: "вернуться на круги своя" альбо "вернуться на старые рельсы"?

***

Вітаем!

"Фразеалагічны слоўнік беларускай мовы" Івана Лепешава фіксуе выраз "на кругі свае (свая)", які ўжываецца са словамі "вяртацца (вярнуцца)" і "вярнуць" (гл. прымацаваную выяву).

Пытаўся [id27872705|Алексей Федосенок]
==================================
Добрыя людзi. Можа падкажаце, што за зёлкi па-беларуску блашчытнiк i бабiна лета??

***

Вітаем!

У "Беларуска-польска-расейска-лацінскім батанічным слоўніку" Зоські Верас фіксуецца назва "блашчычнік", якая значыць тое самае, што і "чысцец" (а таксама "зарніца" (фіксуецца ў "Слоўніку тэрміналогіі агульнае раслінагадоўлі", 1930), "лянок"), і перакладаецца на рускую як "льнянка" (выявы 1 і 2). Гэтая ж назва фіксуецца і ў этымалагічным слоўніку побач з тэрмінам "блашчынец" (гл. 3-ю выяву). Магчыма, блашчыТнік — дыялектная форма гэтага наймення.

Бабіна лета — размоўная назва астры новабельгійскай. Фіксуецца ў "Слоўніку фразеалагізмаў" Івана Лепешава (гл. 4-ю выяву, значэнне 3).

Пытаўся [id176044266|Мікіта Волкаў]
==================================
Добры дзень, спадарства.
У мяне пытаньне наконт свайго прозьвішча, яно габрэйскае і гучыць па-расейску як Шевехман, з націскам на апошні склад. Пытаньне ў тым, як яно павінна гучаць на беларускай мове? У школе настаўніца пераклала як Шэвехман, у каледжы выкладчыца пераклала як Шавяхман, у пашпарце ўвогуле напісалі Shevekhman - як гэта часта бывае, транслітаруючы з расейскае, а не беларускае мовы. Вось і атрымалася, што жыву 22 гады, а дасканала не магу адказаць, як гучыць маё прозьвішча па-беларуску. 
Буду ўдзячны за дапамогу :)

***

Вітаем!

Сучасныя правілы беларускай арфаграфіі не прадугледжваюць адлюстравання на пісьме акання і якання ў іншамоўных словах. Таму варыянт вашай выкладчыцы з каледжа хутчэй трэба лічыць няправільным. Напісанне Шэвехман дакладна правільнае ў першай частцы. Паводле правілаў пасля "ш" у запазычаных словах не пад націскам пішацца "э":

4. Перадача на пісьме [э] ў іншых запазычаных словах у ненаціскных складах асновы вызначаецца наступнымі правіламі:

...

пасля шыпячых, [р], [д], [т] і цвёрдага [ц] пішацца э: жэто'н, Жэне'ва, Жэра'р, жэлаці'н, чэкме'нь, рэспу'бліка, рэфо'рма, Рэма'рк, рэкла'ма, рэа'ктар, рэві'зія, агрэга'т, рэжы'м, рэко'рд, рэе'стр, рэвалю'цыя, дэта'ль, гардэро'б, Дэтро'йт, Дэфо', дэлега'т, дэманстра'цыя, о'рдэн, тэо'рыя, тэа'тр, тэлегра'ф, тэлефо'н, ветэра'н, ка'тэт, тэрмо'метр, тэарэ'ма, цэнтралі'зм, цэві'та.

Аднак у другім складзе такой пэўнасці няма, паколькі "е" ў рускай версіі ў вымаўленні можа адпавядаць "э". Такім чынам, яшчэ адным магчымым варыянтам, акрамя Шэвехман, будзе Шэвэхман, тым больш што так гэта і гучала непасрэдна ў ідышы.

Каб дакладна гэта спраўдзіць, вам, відаць, давядзецца пашукаць звесткі ў дакументах вашых продкаў (калі яны жылі ў БССР, у дакументах прозвішча павіна было дублявацца па-беларуску). Магчыма, недзе ў архівах ёсць і польская версія. Таксама можна паспрабаваць адшукаць версію на ідышы (магчыма, такія даныя таксама захоўваюцца ў нейкіх архівах ці сінагогах).

Пытаўся [id16459192|Maxim Shevekhman]
==================================
Устаўляйце беларускія словы
ў сваю штодзённую мову:
Дзякуй, Прабач, Добры Дзень, Калі Ласка...
Няхай Беларусь будзе жыць, як у казцы
==================================
"МОВА – ГЭТА ДУША НАРОДА, І КАЛІ ЯНА ГІНЕ - МЫ СТРАЧВАЕМ ЧАСЦІНКУ СЯБЕ". НА БАЛЮЧЫЯ ПЫТАННІ ПРА БЕЛАРУСКУЮ МОВУ АДКАЗАЎ ПРОТАІЕРЭЙ СЕРГІЙ ГАРДУН
==================================
Добры вечар! Дапамажыце знайсці сінонім да слова "штыль".

***

Вітаем!

Калі на ўвазе маецца 'адсутнасць ветру, бязветранае надвор'е', то як сінонімы могуць выступаць наступныя словы:

бязветранасць, ціша, зацішша, зацішак, ціхме́нь, за́ціш.

Пытаўся [id145526233|Дмитрий Громадский]
==================================
Добры дзень.

Адкажыце, калі ласка, як правільна называць жыхароў Магілёва? Напрыклад, Віцебск — віцябляне. А для Магілёва як?

***

Добры дзень!

Найбольш распаўсюджанымі назвамі жыхароў Магілёва сёння з'яўляюцца словы "магілёўцы" і "магіляўчане". Аднак, хоць "магіляўчане" — дапушчальны варыянт, мы ўсё ж раім аддаваць перавагу слову "магілёўцы".

Гэту словаўтваральную мадэль, напрыклад, падтрымлівае "Расійска-беларускі слоўнік" С. Некрашэвіча і М. Байкова, у якім, праўда, зафіксаваны варыянт з галосным "э" замест "о": магіле́вец. 

У сваім нарысе "Менчукі ці мінчане" мовазнавец Вінцук Вячорка піша:

"А найбольш тыповая мадэль для сучаснае мовы — з суфіксам -ец. Берасьцейцы, гарадзенцы, магілёўцы, гомельцы <...>".

Адносна жаночых назваў В. Вячорка піша (тамсама):

"Але неабавязкова мужчынскія і жаночыя формы назваў паводле месца жыхарства маюць быць блізкія, сымэтрычныя: у Коласавым Сьвержні („…а ў Сьвержань пойдзе — купіць пляцку“) сьвяржанін і сьвержаніца (ацаніце
велічнасьць жаночага найменьня!), у палескіх Велямічах — велямюк і велямíчанка, урэшце — туравéц і тураўлянка. Дарэчы, з агульнай лексыкі: шляхцюк — шляхцянка. То зусім нармальная й гарманічная пара: мянчук і мянчанка. Слова Віленка занятае, гэта рэчка ў Вільні, за якой раён
Зарэчча (багемны У́жупіс па‑цяперашняму). То вільнянка, вілянчанка".
http://www.svaboda.org/a/25401944.html

Паводле гэтай логікі жанчына з Магілёва павінна называцца "магіляўчанка". Гэты варыянт пацвярджаецца прыкладамі з сучасных публіцыстычных тэкстаў:

► Магіляўчанка Наталля Шарай, кандытар 6-га разраду прадпрыемства «Магілёўхлебпрам», прадставіць Беларусь на сусветным кандытарскім чэмпіянаце ў Італіі. (Каралева выпечкі. Звязда. 19.09.2013. http://old3.zviazda.by/2013/09/15174.html)

Падсумуем (варыянт у дужках менш пажаданы): магілёўцы (магіляўчане), магілёвец (магіляўчанін), магіляўчанка.

Пытаўся [id67669738|Канстанцін Новікаў]
==================================
📖 Прапаноўваем вашай увазе кнігу "Па-беларуску зь Вінцуком Вячоркам".

📝 У выданьні сабраныя нарысы пра беларускую мову, што гучалі на хвалях і публікаваліся на сайце Радыё Свабода ў 2014–2016 гг. Жывая практыка і прыгажосьць, якія грунтуюцца на навуковым мовазнаўчым падмурку, спалучаюцца з эканомнай лёгкасьцю выкладаньня і тонкім філялягічным густам аўтара.
==================================
Гамарджоба! Скажыце калі ласка, як правільна сказаць пра выдатнага чалавека: круты, як па-расейску, ці стромкі, як кажуць пра бераг? Дзякуй

***

Дабры́дзень!

Найбольш ёмкім раўназначнікам расійскае прыкметы "крутой" ёсьць беларускае (але польскага паходжаньня, Этымлґ. слоўнік бел. мовы, III, 350) слова "ЗУХ", каторае ў "Беларуска-расійскім слоўніку" Байкова-Некрашэвіча (1925), б. 130, перакладаецца як 'ухарь, молодец' (прыраўнуйце ў "Вушацкім словазбору" Рыгора Барадуліна, 73: ЗУХНУЦЬ — павесці сябе як зух, шыкануць).

Можаце пакінуць і слова "КРУТЫ́": у "Слоўніку беларускіх гаворак паўночна-заходняй Беларусі..." (II, 533) яно даецца із зна́чаньнямі 'рухавы' й 'дасьціпны' — блізка да расiйскае мовы.

Таксама майце наўве́це й чыста беларускую прыкмету "ЁМКІ" 'ловкий, меткий' (Байкоў-Некрашэвіч) а паўсталы на яе аснове йменьнік "ЁМКАЧ" (відаць, із націскам на другім складзе: ямка́ч – лучаецца ў вадным із твораў Валадзімера Галубка): гэтымі словамі ў пэўным контэксьце таксама можна перакласьці рас. "крутой".

"Стромкім" запра́ўды бывае бераг, але не чалавек.

Пытаўся [id130166008|Антон Антонаў].
==================================
"Беларуска-расійскі слоўнік" Байкова – Некрашэвіча (1925), б. 130
==================================
"Слоўнік беларускіх гаворак паўночна-заходняй Беларусі..." (II, 533)
==================================
"Вушацкі словазбор" Рыгора Барадуліна, 73
==================================
Переулок Добродумский переведётся как :
Завулак ДАбрадумскі ці завулак ДОбрадумскі ?

Дзякую.

***

Агульнае правіла напісання галосных у першай частцы складаных слоў наступнае. Калі націск прыпадае на першы склад другой часткі (як у вашым выпадку), то ў першай адбываецца аканне (яканне). Калі націск у другой частцы стаіць не на першым складзе, то ў першай захоўваюцца этымалагічныя гукі: добраслаўляць, жывёлагадоўля. Гэта правіла супадае ў абодвух правапісах.

Такім чынам, калі недзе існуе такая назва, то пісацца па-беларуску яна будзе як "завулак Дабрадумскі".

Заўважым аднак, што ў Мінску, паводле даных сайта Нацыянальнага кадастравага агенцтва, такога завулку няма, але ёсць завулак Дабрамысленскі. Яго назва, дарэчы, не супярэчыць сістэме беларускай мовы, у якой ёсць словы "мысль", "мысленне" і г. д.

Пытаўся [id35446158|Андрусь Войніч]
==================================
Прэзэнтацыя кнігі публікацыяў пра беларускую мову на сайце Радыё Свабода «Па-беларуску зь Вінцуком Вячоркам» —

19 траўня, 18.30–20.00, у Галерэі «Ў» (пр. Незалежнасьці, 37а, мэтро «Пл. Перамогі»)

У праграме — словы аўтара і першых чытачоў, відэа моўных апытаньняў на менскіх вуліцах, моўны конкурс, беларуская музыка.
==================================
Вітаю! Падкажыце, калі ласка, пераклад словазлучэньняў "процедура переговоров" ды "проведение торгов".

***

Вітаем!

У сучаснай літаратурнай мове дапушчальна ўжываць і "перагаворы", і "перамовы".

руск. процедура переговоров — бел. працэдура перагавораў (перамоў) 

працэдура — http://www.skarnik.by/tsbm/64605
перагаворы — http://www.skarnik.by/tsbm/58783 
перамовы — http://www.slounik.org/search?dict=sbm&search=%D0%BF%D0%B5%D1%80%D0%B0%D0%BC%D0%BE%D0%B2%D1%8B&x=0&y=0

руск. проведение торгов — бел. правядзенне таргоў 

таргі — http://www.slounik.org/search?dict=&search=%D1%82%D0%B0%D1%80%D0%B3%D1%96&x=0&y=0

Пытаўся [id102742827|Міхаіл Кісель]
==================================
Шукаем карэктара! 

Звышуважлівага і суперадказнага чалавека, які не проста возьмецца, але і зробіць сваю важную справу! Трэба вычытаць казкі і выправіць памылкі, каб мы з чыстым сумленнем змаглі дадаць у новы раздзел "Краіны казак" старанна вычытаныя тэксты. Праца валанторская, але імя гэтага супергероя навек застанецца ў спісе шаноўных стваральнікаў "Краіны" ў раздзеле "Пра праект" :)

Дадатак "Краіна казак" быў, ёсць і будзе бясплатным.
https://play.google.com/store/apps/details?id=org.alex73.android.dzietkam&hl=be
==================================
Дзякуй за вашу працу!
Падкажыце аналяг выразу: между делом.

***

Вітаем! 

Руск. между делом — бел. прыхваткамі, перапынкамі.

http://www.skarnik.by/rusbel/17851
http://www.skarnik.by/tsbm/66829
http://www.slounik.org/search?dict=krapivabr&search=%D0%BF%D0%B5%D1%80%D0%B0%D0%BF%D1%8B%D0%BD%D0%BA%D0%B0%D0%BC%D1%96&x=0&y=0

Пытаўся [id12996983|Павал Дзедуль]
==================================
Што кажам, як нешта стала нам непрыемнае, апрыкрала, не найлепей запомнілася, даймаючы нас? Сярод устойлівых спалучэньняў, прыдатных, каб перадаць такое сваё адчуваньне, стаўленьне, ёсьць беларуская фразэма дацца ў знакі. “Каму, а нам далася ў знакі вайна”, “Слухаю й думаю: далося ў знакі мне вучэньне ваша” – гэтыя сказы з народнай мовы, з запісаў Фёдара Янкоўскага. Фразэма дацца ў знакі ды яе варыянт дацца ў знак рэгулярна ўжываюцца і ў сучаснай літаратурнай мове. “Адзіная мытная прастора далася ў знакі й Беларусі”, – пісаў аглядальнік “Нашай нівы”. “Дыханьне ў чалавека чулася сіпатае й частае – усё ж, мусіць, далася яму ў знакі гэтая хада па балоце”, – чытаем у быкаўскай аповесьці “Аблава”. Можам сказаць, да прыкладу, што нейкія праблемы даліся нам у знак, што кепскае надвор’е далося ў знакі. 

Не забываймася на гэтую ёмістую, выразную фразэму. Нешта даняло, дапякло, пакінула ў памяці адчувальны нядобры сьлед – значыць, кажучы па-беларуску, далося ў знакі.

Юрась Бушлякоў – Жывая мова
==================================
#розыгрыш

 📢 Увага! 

Абвяшчаем розыгрыш 2 паасобнікаў часопісу 📖 ARCHE №11 - 2010 "Лінгвістыка 1920-х: тэрміналёгія, лексыкаграфія, правапіс, фармаваньне літаратурнай мовы”!

✒ Нумар прысьвечаны беларускай лінгвістыцы 1920-х гадоў. У ім публікуюцца працы мовазнаўцаў Міколы Байкова, Анатоля Багдановіча й Лява Цьвяткова — аўтараў, лінгвістычную спадчыну каторых яшчэ не да канца ацанілі. У часопісе зьмешчаны фактычна невядомы водгук пачынальніка беларускае лінгвістыкі Яўхіма Карскага на выданьне працаў Акадэмічнае канфэрэнцыі 1926 году. Узнаўляюцца фрагмэнты палемікі паміж Я. Лёсікам і І. Ваўком-Левановічам, а таксама ўпершыню друкуецца даклад Ваўка-Левановіча «Пра некаторыя важнейшыя недахопы беларускай літаратурнай мовы», які выклікаў крытычныя водгукі ягоных калег і паўплываў на асабісты лёс навукоўца. У нумары зьмяшчаюцца публікацыі, прысьвечаныя разгортваньню правапіснае дыскусіі ды рэальнаму функцыянаваньню артаграфіі ў школьнай практыцы (артыкулы Л. Цьвяткова, С. Некрашэвіча, Я. Лёсіка, А. Лёсіка і С. Замбржыцкага), рад артыкулаў з галіны стварэньня тэрміналёгіі, культурамоўныя зацемкі Вацлава Ластоўскага, водгукі на слоўнікі Ластоўскага, Некрашэвіча й Байкова ды інш. 

📝 Умовы ўдзелу простыя: 

1) Быць (або стаць) удзельнікам суполкі [club110747988|"ARCHE — часопіс і выдавецтва"].

2) Зрабіць перапост гэтага запісу й не выдаляць яго да пачатку розыгрышу. 

Двух пераможцаў абяруць лёсаваньнем і абвесьцяць 22-га траўня а 21-й гадзіне. 

🚕 Часопісы даставім пераможцам за наш кошт!

Шчасьліва!

* * *

Калі вы хочаце набыць нумар, не чакаючы вынікаў розыгрышу, зьвяртайцеся да [id343994877|спадара ARCHE].
==================================
Возник вопрос. Откуда взялись слова "кудой, тудой, сюдой" Что за они, можно ли и правильно ли их употреблять и в каком из языков (ибо действительно часто ими пользуюсь, хотя и разговариваю, в основном, на русском)? Заранее спасибо!

***

Вітаем!

Словы, якія вас цікавяць, паходзяць з усходнеславянскіх дыялектаў (найбольш імаверна — з беларускіх і ўкраінскіх). 

Яшчэ Іван Насовіч у «Слоўніку беларускай мовы» (1870) фіксаваў "сюдою" і "тудою" з фанетычнымі варыянтамі: 
 
►Сюдою. Этою дорогою. Сюдою лепей ехаць. 
►Тудэй. Туда, тою дорогою. Тудэй паедзеш, да назад вернешся: бо тудэй з вазамі ніхто не ездзіць. 
►Тудою. Там. Тудою лепей будзець ехаць.

Тлумачальны слоўнік беларускай мовы падае наступныя лексемы:

►Сюдой/сюдою:
У гэтым папрамку, у гэты бок. — З коньмі сюдой не пралезеш! — сказаў Серада. Брыль.
http://www.skarnik.by/tsbm/82125
►Сюдэй/сюдэю:
У гэтым напрамку, у гэты бок. Я сюдэй пайду, — сказаў .. [чалавек], паказаўшы рукой у прасцяг сцежкі на ўзгорак, за якім мясціліся вясковыя гумны. Галавач.
http://www.skarnik.by/tsbm/82130
►Тудэю:
У той бок, у тым папрамку. [Міхась: ] — Давай, правядзі мяне да перавозу. [Рыгор: ] — Добра, якраз я сам меўся тудэю ісці. Гартны.
http://www.skarnik.by/tsbm/84245

У ТСБМ гэтыя словы маюць памету "абласное", г. зн. разглядаюцца як дыялектызмы. Тым не менш яны шырока распаўсюджаны ў беларускіх гаворках і ўжываюцца аўтарамі з розных рэгіёнаў Беларусі, таму іх выкарыстанне ў звычайнай гутарцы або ў мастацкім тэксце будзе абсалютна дарэчным. Не да месца яны будуць толькі ў тэкстах навуковага і афіцыйна-справавога стыляў.

Тлумачальны слоўнік украінскай мовы ў 11 тамах фіксуе формы на -ою, з паметай "размоўнае": 
 
►Кудою — http://sum.in.ua/s/kudoju 
►Сюдою — http://sum.in.ua/s/sjudoju 
►Тудою — http://sum.in.ua/s/tudoju 

У сучаснай рускай літаратурнай мове формы тыпу "кудой", "тудой", "сюдой" лічацца ненарматыўнымі. Варта зазначыць, што ў частцы паўднёва-заходніх дыялектаў рускай мовы такія словы ўжываліся, гэта зафіксаваў Уладзімір Даль у сваім слоўніку.

Паводле этымалагічнага слоўніка, падобныя прыслоўі ўтварыліся шляхам выкарыстання канчатка творнага склону адзіночнага ліку жаночага роду -ою, як у словах "вадою", "галавою" і г. д. (гл. першую прымацаваную выяву)

Раім таксама для азнаямлення:

- выпуск праграмы "Па-беларуску з Вінцуком Вячоркам", прысвечаны гэтай тэме (далучаны да запісу);

- навуковы артыкул М. Канюшкевіч пра формы тыпу "тудою", "сюдою" ва ўсходнеславянскіх мовах (для тых, хто хоча паглыбіць свае веды).
http://www.elib.grsu.by/katalog/178760-413387.pdf

Пытаўся [id136767380|Никита Альферович]
==================================
Добры дзень. Ці правільнай будзе фармулёўка паслугі "ўладкаванне газона" ў сэнсе стварэньня газоннага покрыва, ці ёсьць які больш трапны прыкметнік для такога азначэньня?

***

Вітаем!

Паводле значэння ваш варыянт правільны. Аднак у сучаснай літаратурнай мове ўтваральны дзеяслоў "уладкаваць" мае размоўную афарбоўку, таму пры стварэнні тэрміна сферы паслуг, магчыма, лепш ужыць слова, утворанае ад нейтральнай адзінкі. У вашым выпадку самым блізкім паводле значэння будзе назоўнік "упарадкаванне".
http://www.skarnik.by/tsbm/87010

Пытаўся [id4807872|Мікіта Патупчык]
==================================
"Вітаю", "Калі ласачка", "Файна", “Хавайся ў бульбу”, “Цырк на дроце”, "Нешта ў лесе здохла": у Viber зьявіліся новыя налепкі па-беларуску на розныя выпадкі жыцьця!

Галоўныя героі налепак — зубр, каза, заяц, бусел — пэрсанажы беларускага народнага фальклёру.

Спампаваць набор можна задарма па спасылцы:
http://stickers.viber.com/pages/bulbash2_by?redir=1

Паводле budzma.by
==================================
Цікава ваша меркаванне па наступным пытанні:
Тэрміны «дадаць» і «дабавіць» з'яўляюцца раўнаважнымі і цалкам узаемазамяняльнымі ці ёсць нюансы па іх выкарыстанні?
Напрыклад, у такім кантэксце: «Дадаць/дабавіць карыстальніка ў спіс кантактаў».

***

Вітаем!

У першым значэнні дзеясловы "дабавіць" і "дадаць" з'яўляюццца сінонімамі. Аднак, на нашу думку, з асабовымі назоўнікамі лепш ужываць дзеяслоў "дадаць". Ускосным пацверджаннем можна лічыць тое, што ў тлумачальных слоўніках літаратурнай мовы няма прыкладаў ужывання "дабавіць" з такімі назоўнікамі. Дыялектныя слоўнікі таксама сведчаць на карысць ужывання "дабавіць/дабаўляць" з назоўнікамі, што абазначаюць рэчы, асабліва прадукты харчавання: 

► Перцу пахнучага дабаўлю. Солы Смарг. (Слоўнік беларускіх гаворак паўночна-заходняй Беларусі і яе пагранічча, том 2, стар. 8) 
► Да́жа мак дъбъўля́лі [у гарэлку]. Дольдзева. (Слоўнік Сенненшчыны, том 1, стар. 126)
► Сне́гу дъбаўля́лі, як жа́ркая вада́. Вялікі Азярэцк. (Тамсама)
► Бу́льбы ні ўсігда́ дубуўля́лі у хлеб. Гарадок. (Тамсама)

Для слова ж "дадаць" у ТСБМ знаходзім:

► Да чацвёркі шахцёраў прыйшлося дадаць яшчэ чатырох чалавек. Мікуліч. 
http://www.skarnik.by/tsbm/18861

Таму з асабовымі назоўнікамі, у тым ліку са словам "карыстальнік", мы б раілі ўжываць дзеяслоў "дадаць": Дадай майго брата да сяброў УКантакце.

Але калі вы скарыстаецеся дзеясловам "дабавіць" у гэтым выразе, фармальна гэта не будзе памылкаю.

Пытаўся [id35958204|Кирилл Куршук]
==================================
Ці ёсць беларуская клавіятура на айфон?

* * * 

Прылады з апэрацыйнаю сыстэмаю iOS ня маюць у сьпісе стандартных раскладак беларускую клявіятуру.

Але выйсьце ёсьць: з AppStore можна спампаваць ды ўсталяваць адмысловыя праграмы, што дазволяць вам набіраць тэксты па-беларуску.

Прыкладам:

►Adaptxt Keyboard — дармовая клявіятура зь беларускаю раскладкаю (для iOS 8 і вышэй).

Спасылка на праграму:
https://itunes.apple.com/us/app/adaptxt-keyboard/id918640589?mt=8

Інструкцыя па ўсталяваньні:
http://generation.by/news6711.html

►moVa (праграма ад мабільнага апэратару Velcom)

Тэкст можна набіраць толькі ў ёй самой, але ня ў іншых праграмах (пошце, Safari, Facebook). Але гэта добры варыянт для тых, хто мае стары тэлефон ці пляншэт, які не падтрымвае iOS 8 і навейшыя вэрсіі.

Спасылка на праграму:
https://itunes.apple.com/us/app/mova/id863029523?mt=8

►Белорусская клавиатура Турбо — платная клявіятура зь беларускаю раскладкаю (для iOS 8 і вышэй).

Спасылка на праграму:
https://itunes.apple.com/ru/app/belorusskaa-klaviatura-dla/id956046822?mt=8

Пытаўся [id183843088|Дзяніс Рабянок]
==================================
Выява з сайту http://generation.by/
==================================
Суполка [club118887195|Дармаед.BY] пачала пераклад і агучку на беларускую мову 6-га сезона серыяла "Гульня тронаў". Пакуль што не ўсё дасканала, але ўжо з другой серыі хлопцы і дзяўчаты абяцаюць пачаць актыўна выпраўляць недахопы. Прыемнага прагляду!
==================================
Вiтаю.
Патрэбна дапамога ў сказе:
"Ратуйце зямлю бацькоў ад мала i да стала".
Цi магчыма ўжыванне расейскага "от мала до велика" ў гэтым сказе? Цi слова "сталы" не змяняецца?

Дзякую.

***

Вітаем!

Выраз "от мала до велика" перакладаецца на беларускую як "ад малога да вялікага".
http://www.skarnik.by/rusbel/7768

Таксама адзначым, што ў ваш сказ можна дадаць слова "ўсе".

Такім чынам, ён павінен выглядаць так:

► Ратуйце зямлю бацькоў (усе) ад малога да вялікага.

Слова "сталы" змяняецца як звычайны прыметнік: http://www.slounik.org/search?dict=prym&search=%D1%81%D1%82%D0%B0%D0%BB%D1%8B&x=0&y=0

Пыталася [id151337126|Настя Додонова]
==================================
Вiтаю. Пытанне па тарашкевiцы. Падкажыцце, калi ласка, у чым адрозненне наяўнасцi мяккага знаку ў слове "сьмецьце" пасля "с" i адсутнасцi яго ў "пляцдарм" пасля "п"? Дзякуй!

***

Вітаем!

Па сутнасці, ваша пытанне не па тарашкевіцы, а па фанетыцы беларускай мовы.

✏У беларускай мове існуе такая з'ява, як асіміляцыя зычных па мяккасці. Зычныя "з" і "с" перад наступнымі мяккімі зычнымі (акрамя [г’], [к’] і [х’]) вымаўляюцца мякка: 

► [з’б’егац’] (збегаць), [с’л’ады] (сляды) (гл. 1-ю прымацаваную выяву з "Фанетыкі беларускай літаратурнай мовы"). 

Таксама ў выніку дзекання і цекання зычныя "д" і "т" перад мяккім "в" пераходзяць у [дз’] і [ц’]: 

► [дв]а — [дз’в’]е, ліс[т] — ліс[ц’в’]яны (гл. 2-ю і 3-ю выявы).

Гук "н" перад [дз’], [ц’] і [й] (акрамя спалучэння [нц’в’]) памякчаецца (гл. 4-ю выяву).

Розніца паміж афіцыйным і класічным правапісамі, апрача іншага, заключаецца ў тым, што ў тарашкевіцы адлюстроўваецца асіміляцыя па мяккасці гукаў "з" і "с", а таксама мяккасць "дз" і "ц" перад [в’]: зьнесьці, сьнег, дзьве, лацьвей.

Памякчэнне гука "н" не адлюстроўваецца ні ў афіцыйным, ні ў класічным правапісах.

📍Губныя ж зычныя (сярод якіх і гук "п"), наадварот, ніколі не змякчаюцца перад наступным мяккім зычным (гл. 5-ю выяву).

Такім чынам, у слове "сьмецьце" ў тарашкевіцы адлюстроўваецца мяккасць "с" (якая, натуральна, павінна прысутнічаць і пры вымаўленні, якім бы правапісам вы ні карысталіся). У слове "пляцдарм" "п" вымаўляецца цвёрда, таму і на пісьме ў абодвух правапісах мяккі знак адсутнічае.

✒ Дадаткова:

Да тэмы вымаўлення губных зычных.

Сёння сярод беларускамоўных можна пачуць наступную памылку. Гукі "п", "м" і інш. на канцы слоў часта вымаўляюць мякка: семь чалавек, насыпь мне цукар. Такое вымаўленне характэрна для рускай мовы, у беларускай жа губныя зычныя ў гэтай пазіцыі павінны быць толькі цвёрдымі: се[м] чалавек, насы[п] мне цукар (гл. прымацаваную выяву з кнігі "Беларускае літаратурнае вымаўленне").

Яшчэ пра пазначэнне мяккасці.

Адна з распаўсюджаных арфаграфічных памылак сёння — пазначэнне мяккасці зычных, якія стаяць перад цвёрдымі: вінЬшую, інЬшы, зЬ днём нараджэньня. Мяккі знак тут, безумоўна, лішні, бо зычны "ш" — зацвярдзелы, а "д" у слове "днём" — цвёрды. У абодвух правапісах правільна пісаць гэтыя словы без мяккага знака (і вымаўляць "н", "з" цвёрда): віншую, іншы, з днём нараджэння (нараджэньня). 

Пытаўся [id1533151|Сирожа Иванов]
==================================
Вітаю, шаноўныя. Адкажыце, калі ласка, на пытанне: ці правільна ўжыванне сказа "сіндром залежнасці, вызваны ўжываннем алкаголя"? Мне здаецца, што тут памылкі са склонам назоўніка і перакладам дзеяслова. Дзякуй за ўвагу)

***

Вітаем! 

Сапраўды, "алкаголь" як назоўнік мужчынскага роду, што абазначае рэчыва (гл. прымацаваную выяву з "Беларускай граматыкі" (1985)), у родным склоне мае форму "алкаголю":
http://www.slounik.org/search?dict=nazounik&search=%D0%B0%D0%BB%D0%BA%D0%B0%D0%B3%D0%BE%D0%BB%D1%8C&x=0&y=0 

Што ж датычыцца дзеяслова, то тут ужыванне слова "вызваць" дапушчальнае:

вызваць, -заву, -завеш, -заве; закончанае трыванне, каго-што.
Тое, што і выклікаць. 
http://www.skarnik.by/tsbm/13917

Такім чынам, правільна аформлены выраз будзе выглядаць так:

Сіндром залежнасці, вызваны (выкліканы) ўжываннем алкаголю.

Пытаўся [id15848754|Іван Кенік]
==================================
Выступ Сяргея Запрудскага на тэму пурызму.
==================================
Вітаю.
У беларускае мове ёсьць свае назвы многім органам у арганізьме і часткам цела, напрыклад, ныркі, сьцягно, страўнік, скроні і г.д. А ці ёсьць аўтэнтычныя адпаведнікі для частак цела ці органаў, якія сугучныя з расейскае вэрсіяй, накшталт: мозг, печань, пазваночнік, чэрап, грудзі, ногці, прычоска, палец, шчокі і г.д.? 
І яшчэ, як я разумею ўвядзеньне дзьвух назваў для частак целу, напрыклад, цягліца і мышца, сьцягно і бядро і г.д., узьнікла з-за русіфікацыі беларускае мовы ў савецкі час?

***

Вітаем! 

Паводле паходжання ўсю лексіку сучаснай беларускай літаратурнай мовы можна ўмоўна падзяліць на наступныя катэгорыі:

► агульныя для славянскіх моў словы (прыйшлі з праславянскае мовы)
► уласнабеларускія словы, якія з'явіліся ў нашай мове
► запазычанні з іншых славянскіх моў
► запазычанні з неславянскіх моў

Многія словы супадаюць гучаннем у беларускай і рускай не з прычыны таго, што з адной яны былі штучна перанесены ў другую, а таму, што маюць аднолькавае паходжанне ў абедзвюх мовах. Напрыклад, слова "палец" вядзе сваю гісторыю яшчэ ад праславянскай і ёсць сёння не толькі ў рускай і беларускай, але і ва ўкраінскай, польскай, славенскай мовах (гл. прымацаваную выяву). Значыць, такія словы, як "палец", можна з поўным правам лічыць як рускімі, так і беларускімі.

Сінонімы беларускіх найменняў, якія гучаннем супадаюць з рускімі словамі, таксама не ва ўсіх выпадках былі прымусова ўведзены ў беларускую з усходняй суседкі. Напрыклад, "Расійска-беларускі слоўнік" Некрашэвіча і Байкова перакладае слова "бедро" сярод іншага як "бядрыца", а другі дарэформенны слоўнік "Nomina anatomica alboruthenica: Myologia, Splanchnologia, Angiologia" (1927) змяшчае наступныя тэрміны:

► Глыбокая артэрыя бядра
► Глыбокія вены бядра
► Бядровая перагародка і інш.

І "бядро", і "сцягно" паходзяць з праславянскае мовы й сустракаюцца, прыкладам, ва ўкраінскай, польскай і чэшскай мовах. Абодва гэтыя словы фіксуюцца сучаснымі нарматыўнымі слоўнікамі, ужыванне кожнага з іх не будзе памылковым.

З названых вамі слоў русізмамі можна лічыць назоўнікі "мышца" і "пазваночнік". Дарэформенныя слоўнікі не фіксуюць "мышцу", рэкамендуючы называць гэты орган "цягліца" або "мускул". "Позвоночник" жа яны перакладаюць як "хрыбетніца", "хрыбетны слуп". Тым не менш словы "мышца" і "пазваночнік" трапілі ў сучасную літаратурную мову, дзе іхнае выкарыстанне не лічыцца памылкаю. Аднак мы раім аддаваць перавагу варыянтам "цягліца" і "мускул", а таксама "хрыбетніца", "хрыбетны слуп".

У розных дыялектах беларускай мовы можна сустрэць вялікую колькасць сінонімаў літаратурных назваў частак цела. Пазнаёміцца з імі можна, напрыклад, у кнізе "Чалавек: Тэматычны слоўнік": http://www.slounik.org/calaviek/. Але ў літаратурнай мове трэба аддаваць перавагу назвам, зафіксаваным нарматыўнымі слоўнікамі.

Падсумоўваючы, скажам: супадзенне ў гучанні з рускімі словамі не абавязкова сведчыць аб уплыве рускай мовы. Хоць прымусовае ўвядзенне пэўных слоў мела месца, значная частка лексікі ў беларускай і рускай мовах супадаюць з той прычыны, што гэта блізкароднасныя мовы і асобныя назвы прадметаў, частак цела і г. д. існуюць і не змяняюцца ў іх з даўніх часоў.

Калі ёсць патрэба спраўдзіць, ці пад уплывам рускае мовы слова прыйшло ў беларускую, то можна пашукаць яго ў дарэформенных, савецкіх, а таксама этымалагічным слоўніках і зрабіць выснову.

Пытаўся [id214807893|Руслан Карамышаў]
==================================
Сёньня, 19-га красавіка, апошні дзень распродажу выданьняў ARCHE!
Сярод прапанаваных кніг па зьніжаных коштах можна набыць слоўнікі й мовазнаўчыя выданьні 😉
==================================
#акцыя

Дарагія сябры! 

🔔 ARCHE абвяшчае велікодны распродаж, што працягнецца да 19-га красавіка!

📍Першую частку прапановы складаюць выданьні, што ніколі раней не прадаваліся зь зьніжкамі. Гэта высокаякасныя дасьледаваньні беларускае гісторыі, культуры, мовы ды ідэнтычнасьці.

📍Каб зрабіць нашым чытачом падарунак на Вялікдзень, у другой частцы мы выставілі на распродаж 8 выданьняў коштам усяго 19 тыс. рублёў за 1 паасобнік.
 
📍Нарэшце трэцюю частку складаюць 11 выданьняў, якія добра прадаваліся ў час нядаўняга Каляднага распродажу. Да нас дагэтуль зьвяртаюцца чытачы з просьбаю набыць некаторыя кнігі па гарачых “калядных” коштах, і цяпер на час акцыі ізноў зьявілася такая мажлівасьць.
 
Пералік выданьняў, што выстаўляюцца на распродаж, на старонцы: 👇

https://arche.by/promotions/9.html

Усе выстаўленыя на распродаж выданьні можна заказаць да 19 красавіка 2016 г., даслаўшы электронны ліст на адрас dastauka@arche.by або патэлефанаваўшы на нумар (29) 550-79-69. 
 
Кошт кожнага выданьня (без уліку кошту дастаўкі) пазначаны непасрэдна пры кожнай пазыцыі. 

✉ Заказваючы выданьні электронным лістом, у полі «Тэма» пазначайце «Велікодны распродаж». У лісьце, апрача пераліку патрэбных выданьняў, пазначце свае дакладныя каардынаты: паштовы адрас, індэкс, прозьвішча ды ініцыялы, тэлефон для сувязі. Прапанова дзейнічае толькі на тэрыторыі Рэспублікі Беларусь. 
 
🚕 Спосабы дастаўкі заказу – кур’ерам (толькі Менск і ваколіцы), паштовая перасылка або самавываз (ад ст.м. Каменная горка). Заказваючы выданьні ў рамках распродажу, у электронным лісьце або па тэлефоне паведамляйце спосаб дастаўкі. 

 Дастаўка аднаго выданьня, у залежнасьці ад ягонае вагі, можа каштаваць ад 45 да 55 тысяч рублёў. Пры заказе камплекту выданьняў ад 5 паасобнікаў дастаўка па г. Менску робіцца за наш кошт. 

Задаць пытаньні й зрабіць заказ можна таксама праз [id343994877|спадара ARCHE].
==================================
► Гісторыя беларускага мовазнаўства (1918—1941)
У хрэстаматыю ўключаны публікацыі і матэрыялы, якія мелі вялікае значэнне для развіцця лінгвістычнай думкі ў Беларусі ў 1918—1941 гадах. У першай частцы разглядаюцца пытанні тэрміналогіі, лексікаграфічнай дзейнасці, распрацоўкі правапісу ў 1920-я гады, граматычных нормаў і канцэпцыі фарміравання літаратурнай мовы. Другую частку складаюць раздзелы, прысвечаныя вывучэнню мовы мастацкай літаратуры, "пісьменніцкай" лінгвістыцы, дыялекталагічным даследаванням, палітычнай лінгвістыцы, рэформе беларускай мовы 1933 г., распрацоўцы культуры мовы і мовазнаўству Заходняй Беларусі. Усім раздзелам папярэднічаюць уводныя артыкулы. Змешчаны кароткія біябібліяграфічныя даведкі пра аўтараў.
Аўтары-ўкладальнікі: Сяргей Мікалаевіч Запрудскі і Ганна Іванаўна Кулеш.
==================================
Вітаю! Ёсць пытанне: чытаючы Андрэя Мрыя, сустрэў слова "рэмус" ("узяць на рэмус"). У слоўніку я значэння не знайшоў. Трэ дапамагчы. Дзякуй.

***

Вітаем!

Слова "рэмус" фіксуецца яшчэ ў слоўніку Івана Насовіча (1870). Там яно пададзена з літаральным значэннем 'прашэнне літасці' і з пераносным 'строгі допыт з катаваннем' (гл. 1-ю прымацаваную выяву).

Таксама гэты назоўнік ёсць у "Смоленском областном словаре" (1914). Тут ён падаецца амаль з тымі ж значэннямі (глядзі 2-ю і 3-ю выявы).

У этымалагічным слоўніку (гл. 4-ю выяву) слова "рэмус" фіксуецца сярод іншага ў складзе выразу "ўзяць каго за рэмус", што, паводле ЭСБМ, значыць тое, што і літаратурны фразеалагізм "узяць за жабры":

Браць (узяць) за горла (за глотку, жабры) — прыставаць (прыстаць), сілай прымушаць (прымусіць) да чаго-н.; ставіць (паставіць) у бязвыхаднае становішча. (ТСБМ)

Андрэй Мрый ужывае выраз "узяць на рэмус" якраз у значэнні, блізкім да значэння фразеалагізма "узяць за горла (за глотку, жабры, шчэлепы)":

► — Мы доўга шукалі такой формы масавай грамадзкай працы, якая давала-б карысьць, здароўе і была для нас цікавай. Цяпер гэта форма знойдзена. Перад намі сонца, паветра, вада, а мы ня ўзялі іх на рэмус, ня прыцягнулі да адказнасьці. Няхай яны працуюць нам, як мы працавалі паном! (Запіскі Самсона Самасуя)

Такім чынам, адпаведнікамі гэтага выразу ў литаратурнай мове з'яўляюцца "ўзяць за горла", "узяць за шчэлепы", "узяць за глотку" і "ўзяць за жабры".

Пытаўся [id21801320|Алесь Пятрычыц]
==================================
Прывітанне!
Калі праць — гэта мыць бялізну ці палатно, б'ючы пранікам, то ці можна выкарыстоўваць слова пральны ў дачыненні да сучасных сродкаў для мыцця адзення ў машынцы або ўручную?

***
 
Вітаем!

Так, слова «пральны», паводле даных тлумачальных слоўнікаў, ужываецца і ў дачыненні да сучасных сродкаў мыцця:

пральны, -ая, -ае.
Звязаны з мыццём бялізны. Пральны парашок. Пральная машына.
http://www.skarnik.by/tsbm/63386

У працэсе развіцця мовы многія словы атрымліваюць новыя значэнні або пашыраюць старыя значэнні на новыя рэаліі. Гэта нармальная з'ява. Напрыклад:

званіць у звон — званіць па тэлефоне.

Пыталася [id174581612|Паліна Матыліцкая]
==================================
Сябры, натхніўшыся перамогай http://dzmitry.bloger.by/56591/ мы вырашылі правесці акцыю. 
 
Надышоў час аб’яднацца і закідаць Apple лістамі аб просьбе дадаць беларускую мову і клавіятуру ў Apple прылады. 
 
Незалежна ад таго, дэвайсамі ад якой фірмы вы карыстаецеся, падтрымайце, калі ласка, карыстальнікаў Apple (мо калі такая буйная карпарацыя, як Apple, звярне ўвагу на беларусаў, то і іншыя падцягнуцца!). 
 
Што рабіць? Бяром і капіюем гэты тэкст для ліста: 
 
Dear Apple, 
There are more than 600,000 users of iOS devices in Belarus. There is also a big amount of MAC users. While it is fantastic that Apple devices have the Ukrainian and the Russian language, we do not understand why the Belarusian language is not available. As Belarusians who love their native language we are asking you to make it possible for us, your users, to use Apple devices in Belarusian. 
Many of us, for example, have to use translit in order to type in those sounds and letters that do no exist in Russian or Ukrainian. 
We kindly ask you to support our language and add it to one of Apple's languages as soon as possible! 
Kind regards, 
IOS user. 
 
Пераходзім сюды: https://www.apple.com/support/feedback/?ref=contact-us , а далей рушым інструкцыям на малюнку. 
 
P.S. Калі вы ёсць у Твіттэры (а калі няма, то го хутка пакідаць лічбовы след і там!), то таксама далучайцеся да акцыі! Усё, што трэба, дык гэта запосціць наступны твіт: 
 
Dear @AppleSupport , please add the Belarusian language and keyboard to Apple devices! IOS user.
 
Дзякуй за падтрымку! Рэпост жэстачайшэ вітаецца! 
 
#мова@smarcik 
#mova@smarcik 
#Apple[id356163884|Smarcik Tech]
==================================
Памёр выбітны мовазнаўца Зьміцер Саўка
==================================
#навіны

Сёньня, 7-га красавіка, на заняткі курсаў [club70984083|"Моваведа"], прысьвечаным цяжкасьцям беларускае мовы, завітае рэдактар часопісу ARCHE Валер Булгакаў. 

Сп. Валер выступіць з тэмаю "Беларуская лінгвістыка 20-х гадоў ХХ стагодзьдзя". Адбудзецца прэзэнтацыя мовазнаўчых выданьняў і слоўнікаў ARCHE:

►Расійска-беларускі слоўнік / Сьцяпан Некрашэвіч, Мікола Байкоў

►Віцебскі краёвы слоўнік: (матар'ялы) / Мікола Касьпяровіч

►Краёвы слоўнік Чэрвеншчыны / Мікола Шатэрнік

►Беларускія гаворкі ў Краслаўскім раёне Латвіі: сацыялінгвістычнае дасьледаваньне 

►За родную мову й праўдзівы назоў: выбранае / Ян Станкевіч

►№ 9 (130). Гістарыяграфія 1920-х гадоў: «доўгае XIX стагодзьдзе». (430 с.)

►ARCHE №11 - 2010 "Лінгвістыка 1920-х: тэрміналёгія, лексыкаграфія, правапіс, фармаваньне літаратурнай мовы” 

На занятках можна будзе бліжэй пазнаёміцца з гэтымі выданьнямі ды набыць іх па найлепшых коштах.

Пачатак а 19-й гадзіне па адрасе пр. Незалежнасьці 58, офіс 430.

Ласкава запрашаем!
==================================
Народны літаратурны тэатр "Жывое слова" запрашае на канцэртную праграму. Мы рыхтуемся да юбілею — да 50-годдзя нашага тэатра! З задавальненнем запрашаем у госці выпускнікоў розных пакаленняў, каб атрымаць адваротную сувязь, і ўсіх аматараў тэатральнага мастацтва. 
Адбудзецца канцэрт 5 красавіка а 19-й у 500 аўд. 2-га корпуса БДПУ імя Максіма Танка (вул. Савецкая, 18, ст. метро Плошча Леніна). 
P.S. УВАХОД ВОЛЬНЫ! 
http://vk.com/ryhtuemsya_da_yubileyu
==================================
Як больш правільна: субтытры ці субцітры?

***

Вітаем!

► Афіцыйным правапісам (наркамаўка) — субцітры.

Правілы беларускай арфаграфіі і пунктуацыі:

§ 12. Зычныя д, т і дз, ц

...

6. Зычныя дз, ц пішуцца ў некаторых словах, правапіс якіх вызначаецца па слоўніку: мундзір, гетэрадзін, дзюна, дзюшэс, бардзюр, арцель, арцішок, цір, цітр, эцюд...

http://libelli.narod.ru/misc/rules.htm

► Класічным правапісам (тарашкевіца) — субтытры.

Беларускі клясычны правапіс. Збор правілаў. Сучасная нармалізацыя:

- Правапіс і, ы ў пачатку й сярэдзіне слова

...

67. У астатніх выпадках, г. зн. на пачатку і ў сярэдзіне асновы, д, т, з, с, у т. л. у словах з суфіксамі -ыд-, -ык- (чаргуецца з ‑ыц‑, -ыч-; не атаесамляць з уласнабеларускім -ік-/-ык-), -ым-, ‑ыт- перад спрадвечным і мовы-крыніцы не памякчаюцца, і пасьля іх пішацца ы:

тыгр(а), тыльда, тыран, тытла, тытры...

http://knihi.com/storage/pravapis2005.html

Пытаўся [id15305694|Міхаіл Каралевіч]
==================================
Запрашаем на [club103035548|Беларускую інтэлектуальную гульню], якая пройдзе 11 красавіка ў клубе "OVERTIME".
Гэта паб-квіз, прысвечаны беларускай культуры (у шырокім сэнсе слова), дзе кожны можа адпачыць душой і паварушыць мазгамі.
Браць удзел могуць не толькі знаўцы беларушчыны, але і проста кемлівыя, знаходлівыя людзі.

Працягласць — 2–2,5 гадзіны. 
Кошт білета — 50 000 бел. рублёў за 1 чалавека.

Кароткая інструкцыя: 
1. Збярыце каманду ад 2 да 10 чалавек, зарэгіструйце яе 6 красавіка (рэгістрацыя будзе адкрыта з 12.00 у суполках vk.com/belaruski_pab_kviz і facebook.com/groups/bel.int.fest). 
2. Прыходзьце 11 красавіка а 19-й гадзіне ў клуб "OVERTIME" (Мінск, пр. Пераможцаў, 4 (Палац спорту)). 
3. Калі не маеце каманды, усё роўна прыходзьце. Абавязкова знойдзем для вас кампанію!

Раскінем розумам па-беларуску!
==================================
Прыемная навіна!
==================================
#перавыданьне

Добрая навіна для ўсіх, хто цікавіцца вывучэньнем беларускае мовы!

На неаднаразовыя просьбы чытачоў выйшаў дадатковы наклад часопісу ARCHE №11 - 2010 "Лінгвістыка 1920-х: тэрміналёгія, лексыкаграфія, правапіс, фармаваньне літаратурнай мовы”!

У 2010 годзе лінгвістычны нумар выклікаў высокую цікавасьць сярод чытачоў і даволі хутка разышоўся. 

📖 Нумар прысьвечаны беларускай лінгвістыцы 1920-х гадоў. У ім публікуюцца колькі працаў мовазнаўцаў Міколы Байкова, Анатоля Багдановіча й Лява Цьвяткова — аўтараў, лінгвістычную спадчыну каторых яшчэ не да канца ацанілі. У часопісе друкуецца фактычна невядомы водгук пачынальніка беларускае лінгвістыкі Яўхіма Карскага на выданьне працаў Акадэмічнае канфэрэнцыі 1926 году. Узнаўляюцца фрагмэнты палемікі паміж Я. Лёсікам і І. Ваўком-Левановічам, а таксама ўпершыню друкуецца даклад Ваўка-Левановіча «Пра некаторыя важнейшыя недахопы беларускай літаратурнай мовы», які выклікаў крытычныя водгукі ягоных калег і паўплываў на асабісты лёс навукоўца. У нумары зьмяшчаюцца публікацыі, прысьвечаныя разгортваньню правапіснае дыскусіі ды рэальнаму функцыянаваньню артаграфіі ў школьнай практыцы (артыкулы Л. Цьвяткова, С. Некрашэвіча, Я. Лёсіка, А. Лёсіка і С. Замбржыцкага), рад артыкулаў з галіны стварэньня тэрміналёгіі, культурамоўныя зацемкі Вацлава Ластоўскага, водгукі на слоўнікі Ластоўскага, Некрашэвіча й Байкова ды інш. 

Апошнія два дзесяцігодзьдзі існуе цікавасьць да гісторыі беларускага мовазнаўства 1920-х гадоў і працаў гэтага пэрыяду. Дэмакратызацыя грамадзкага й палітычнага жыцьця другое паловы 1980-х прынесла бурныя дыскусіі пра гісторыю й сучасны стан беларускае мовы, і на гэтай хвалі незвычайна ўзрасла цікавасьць да асобаў, што займаліся дасьледаваньнем і кадыфікацыяй беларускае мовы, пакінулі сьлед у гісторыі навукі як заснавальнікі або рэфарматары беларускае граматыкі й правапісу.

Зьмест часопісу:
http://news.arche.by/wp-content/uploads/2016/03/Zmest-11-2010.pdf

Нумар перавыдалі абмежаваным накладам (100 паасобнікаў) на белай паперы мэтадам лічбавага друку. Не ўпускайма мажлівасьці займець гэтае ўнікальнае выданьне!

Кошт нумару без уліку дастаўкі – 99 тыс., з дастаўкаю – 129 тыс.

Заказаць часопіс можна, даслаўшы электронны ліст на адрас dastauka@arche.by або патэлефанаваўшы на нумар (29) 550-79-69. 
 
✉ Заказваючы выданьні электронным лістом, у полі «Тэма» пазначайце «ARCHE №11 - 2010. Лінгвістыка 1920-х». У лісьце пазначце свае дакладныя каардынаты: паштовы адрас, індэкс, прозьвішча ды ініцыялы, тэлефон для сувязі. Прапанова дзейнічае толькі на тэрыторыі Рэспублікі Беларусь. 
 
🚕 Спосабы дастаўкі заказу – кур’ерам (толькі Менск і ваколіцы), паштовая перасылка або самавываз (ад ст.м. Каменная горка). У электронным лісьце або па тэлефоне паведамляйце спосаб дастаўкі. 
 
Пры заказе выданьняў на суму ад 300 тыс. дастаўка па г. Менску робіцца за наш кошт. 
 
Задаць пытаньні й зрабіць заказ можна таксама праз [id343994877|спадара ARCHE].
==================================
Вітаю. Калі ласка, дапамажыце з перакладам тэрмінаў, што звязаныя з таталізатарам і ўвогуле з азартнымі гульнямі: "ставка, ставить, делать ставки, ставка сыграла, ставка ушла, пари, букмекер".

***

Вітаем!

► Букмекер — букмекер (http://www.slounik.org/search?dict=&search=%D0%B1%D1%83%D0%BA%D0%BC%D0%B5%D0%BA%D0%B5%D1%80&x=0&y=0)
► Делать ставки — рабіць стаўкі (ускосна фіксуецца ў тлумачэнні слова "ставіць" — 14 значэнне http://www.skarnik.by/tsbm/79615)
► Пари — заклад (http://www.skarnik.by/rusbel/58213)
► Ставить — ставіць (http://www.skarnik.by/tsbm/79615 — 
14 значэнне)
► Ставка — стаўка (http://www.skarnik.by/tsbm/79976)
► Ставка сыграла — слоўнікі не фіксуюць адпаведніка для гэтага выразу. Аднак паколькі ў беларускай мове існуе тэматычна блізкі да патрэбнага нам выраз "іграць на біржы", то пры перакладзе "ставка сыграла", на нашу думку, лагічна было б ужываць дзеяслоў "сыграць": стаўка сыграла.
► Ставка ушла — можна паводле значэння перакласці як "стаўка пайшла, адышла (букмекеру, у прайграныя)".

Пытаўся [id16302811|Михаил Мицкевич]
==================================
(Абноўлена)

Добры вечар!
Ці ёсць гісторыя ўжывання ў беларускай мове слова "рок" (у значэнні 'год'). Калі так, то, калі ласка, удакладніце, ці з'яўляецца яно нарматыўным цяпер, калі ж не з'яўляецца, распавядзіце, калі гісторыя яго ўжывання скончылася. 
Вялікі дзякуй за дапамогу! :)

***

Вітаем!

На сённяшні дзень ужыванне слова "рок" у значэнні 'год' нарматыўным не з'яўляецца. Сучасныя тлумачальныя слоўнікі не фіксуюць значэння 'год' ва ўпамянутага слова.

У гэтым значэнні (а таксама ў іншых) слова "рок" ужывалася ў старабеларускай літаратурна-пісьмовай мове.

Аднак, як мы пісалі раней (https://vk.com/wall-71024062?q=%D1%80%D0%BE%D0%BA&w=wall-71024062_5134%2Fall), назоўнік "рок" у значэнні 'год' дагэтуль ужываецца ў дыялектах. (Гл. выявы з "Рэгіянальнага слоўніка Віцебшчыны" і са "Слоўніка беларускіх гаворак паўночна-заходняй Беларусі і яе пагранічча".)

Пытаўся [id191377169|Леха Борзый]
==================================
Калі ласка, як правільна будзе: ляндшафтны дызайн, ландшафтны дызайн альбо краявідны дызайн?

***

Вітаем!

Афіцыйным правапісам — ландшафтны дызайн.
http://www.slounik.org/search?dict=&search=%D0%BB%D0%B0%D0%BD%D0%B4%D1%88%D0%B0%D1%84%D1%82%D0%BD%D1%8B&x=0&y=0

Класічным правапісам — ляндшафтны дызайн. (Гл. напісанне слова "ляндшафт" у "Ангельска-беларускім слоўніку" 
В. Пашкевіч.)

Пытаўся [id832275|Александр Неймайера]
==================================
Нацыянальны акадэмічны Вялікі тэатр оперы і балета Рэспублікі Беларусь праводзіць акцыю «Чытаем Караткевіча разам!». Прадстаўнік адміністрацыі афіцыйнай суполкі тэатра звярнуўся да нас з наступным паведамленнем.

Чытаем Караткевіча разам!

Беларускія зоркі спорту, кіно, тэлебачання, тэатра і эстрады разам прачытаюць творы Уладзіміра Караткевіча 29 сакавіка на вечары, які Вялікі тэатр Беларусі праводзіць сумесна з Дзяржаўным музеем гісторыі беларускай літаратуры.

Вершы, урыўкі з прозы знакамітага беларускага пісьменніка, а таксама песні на словы класіка прагучаць у гэты вечар у камернай зале тэатра ў 18.15 перад пачаткам оперы “Сівая легенда”.

На адной сцэне будуць гімнастка, бронзавы прызёр лонданскай Алімпіяды-2012 Любоў Чаркашына, саліст оперы Вялікага тэатра Беларусі Ілля Сільчукоў, акцёр, рэжысёр, мастацкі кіраўнік Рэспубліканскага тэатра беларускай драматургіі заслужаны дзеяч мастацтваў Беларусі Аляксандр Гарцуеў, тэлевядучая, спявачка і аўтар песень Вольга Рыжыкава, актрыса тэатра і кіно Алена Дуброўская, спявак і тэлевядучы Тэа, а таксама тэлевядучая Наталля Бібікава і яе муж, акцёр Андрэй Бібікаў.

У фае тэатра на адзін вечар разгорнецца выстава “Уладзімір Караткевіч. Быў. Ёсць. Буду”. Гледачы таксама пазнаёмяцца з рэдкімі фотаздымкамі Уладзіміра Караткевіча і пачуюць голас класіка — з архіўных запісаў пісьменніка.

А галоўнае, на сцэне Вялікага тэатра гледачы ўбачаць шэдэўр нацыянальнага мастацтва — оперу “СІВАЯ ЛЕГЕНДА”, у стварэнне якой сваю працу і талент уклалі кампазітар Дзмітрый Смольскі і аўтар лібрэта Уладзімір Караткевіч (ён сам напісаў лібрэта да оперы паводле сваёй аднайменнай аповесці). 

У антракце гледачы таксама змогуць прачытаць улюбёныя радкі з твораў класіка. Удзельнікам будуць уручаны падарункі і сувеніры ад Вялікага тэатра.

Даведкі і заказ білетаў па тэлефонах: 239 28 64, 334 80 74, 334 06 66,
а таксама па спасылцы www.kvitki.by/ru/buy/30785#plan.
Мінск, пл.Парыжскай Камуны,1
www.bolshoibelarus.by

Чакаем вас!
==================================
Вітаю Вас. Якім чынам суадносяцца прыметнікі "раўналежны" і "паралельны". Я па вопыту чытання артыкулаў і літаратуры прыйшоў для сябе да высновы, што 1) паняцце геаметрычнае; 2) паняцце а) часавае б) пераносна-сэнсавае. Ці правільна гэта? Па сутнасці мяне цікавіць эквівалент рускамоўнага словаспалучэння "параллельное вождение транспортных средств". Дзякую.

***

Вітаем! 

Прыметнік "раўналежны" сапраўды можа ўспрымацца як слова, якое апісвае толькі прасторава-геаметрычнае разуменне. Аднак гэта не так. ТСБМ фіксуе ў яго таксама і вытворнае ад першага значэнне:

2. Які супадае з іншым; аднолькавы. Раўналежныя з'явы. Раўналежныя тэксты.

Такое ж значэнне мае і "паралельны":

3. Які дубліруе, паўтарае што-н.; аднолькавы, падобны. Паралельныя функцыі. Паралельныя граматычныя формы.

Прыметнікі "паралельны" і "раўналежны" адрозніваюцца толькі адным значэннем, якое мае слова "паралельны":

4. Які адбываецца адначасова, побач з кім-н. Паралельнае чытанне.

Якраз гэта значэнне і рэалізуецца ў вашым прыкладзе. Такім чынам, па-беларуску тэрмін, які вас цікавіць, будзе гучаць так: паралельнае кіраванне транспартнымі сродкамі.

Пытаўся [id157892285|Юрый Крышнеў]
==================================
Добры дзень! Калі ласка, растлумачце, якое слова будзе правільным пры напісанні: "кляймо нечытэльна","кляймо нечытаемае" альбо "кляймо нечытабельнае".

***

Вітаем!

Улічваючы даныя найноўшых тлумачальных слоўнікаў, асноўным тут варта прызнаць варыянт "(не-)чытэльны":

Чытэльны 
прыметнік 
Які лёгка чытаецца; выразны. Чытэльны почырк. || назоўнік: чытэльнасць.

Другім (размоўным) варыянтам з'яўляецца 
"(не-)чытабельны":

Чытабельны 
прыметнік | размоўнае 
Тое, што і чытэльны. Чытабельны почырк. || назоўнік: чытабельнасць.

Адзначым, што, паводле даных старэйшых слоўнікаў (беларуска-расійскі і расійска-беларускі Байкова і Некрашэвіча, ТСБМ), варыянт "(не-)чытальны" таксама дапушчальны. Аднак, зважаючы на тое, што адзінае значэнне слова "чытальны" ў ТСБЛМ і ў іншых сучасных слоўніках наступнае:

Чытальны 
прыметнік 
Прызначаны для чытання, заняткаў з кнігамі, часопісамі. Чытальная зала,
http://www.slounik.org/146604.html

мы раім аддаваць перавагу варыянту "(не-)чытэльны". 

Варта дадаць, што назоўнік "чытальнасць" мае і ў ТСБМ, і ў ТСБЛМ толькі адно значэнне: 'пашыранасць, папулярнасць якога-н. твора сярод чытачоў'.

Слова "нечытаемы" ў сучаснай літаратурнай мове няма.

Такім чынам, ваш сказ будзе гучаць як "Кляймо нечытэльнае (нечытальнае)" (прыметнікі ў літаратурнай мове ўжываюцца пераважна ў поўнай форме) або "Кляймо нечытабельнае" (калі стыль вашага тэксту дапускае размоўную лексіку, г.зн. не з'яўляецца навуковым, афіцыйна-справавым або канфесійным).

Пыталася [id143561466|Людмила Жук]
==================================
Першы беларуска-англійскі слоўнік у малюнках ПРОСІЦЬ ПАДТРЫМКІ да 16 СКАВІКА!!!

У лістападзе 2015 года быў абвешчаны незвычайны моўна-адукацыйны праект — стварэнне і выданне першага беларуска-англійскага слоўніка ў малюнках «Наш дом / Our Home» (http://www.talaka.by/projects/1004). Мэта каманды праекта — выдаць якасную сучасную кнігу, у якой будзе апісана каля 1500 «хатніх» словаў, устойлівых выразаў: назваў прадметаў побыту, гаспадарчых прылад, пакояў, хатніх спраў і інш. Праект атрымаў фінансавую падтрымку звыш 90 чалавек на платформе Talaka.by, што дазволіла дамовіцца з выдавецтвам «Галіяфы» аб выданні 500 асобнікаў слоўніка ўлетку 2016 года.

Водгукі, атрыманыя падчас краўдфандынгавай кампаніі слоўніка на Talaka.by, засведчылі, што слоўнік «Наш дом / Our Home» варты таго, каб пашырыць кола сваіх чытачоў. Каб выдаць не 500, а 1000 асобнікаў кнігі, праект бярэ ўдзел ў конкурсе на www.SocialWeekend.by. Слоўнікаў можа быць выдадзена ўдвая больш, а грошай трэба сабраць удвая менш — 20 мільёнаў.

Цяпер тыя, хто хацеў, але з нейкіх прычын не змог ці не паспеў падтрымаць выданне слоўніка, могуць да 16 сакавіка АКАЗАЦЬ СВАЮ ПАДТРЫМКУ на https://maesens.by/cause/nash-dom-our-home. Зрабіць гэта можна “лайкам” у “Фэйсбуку”/ “В Контакте” і/або рублём – гл. адпаведна блокі «Идет сбор средств» або «Голос в поддержку» ў правай частцы старонкі. Папярэдне трэба прайсці кароткую працэдуру рэгістрацыі на www.maesens.by. (Дарэчы, галасаваць можна не толькі за «Наш дом / Our Home», а за любую колькасць праектаў у межах Social Weekend 7 у любой з дзвюх сацсетак).

На дадзены момант для праекта на "Social Weekend 7 / МаеСэнс" сабраныя 1 млн бел. руб. і 127 галасоў. Такім чынам, па колькасці галасоў мы толькі на 25-м месцы, а, каб прайсці ў ¼ фінала конкурса, трэба ўвайсці ў дзясятку! Дэдлайн конкурса ўжо ЗАЎТРА, 16 сакавіка (да канца дня).

КАЛІ ЛАСКА, ПРАГАЛАСУЙЦЕ АБО ФІНАНСАВА ПАДТРЫМАЙЦЕ ГЭТЫ ФАЙНЫ ПРАЕКТ, КАЛІ ВЫ ШЧЭ ГЭТАГА НЕ ЗРАБІЛІ! Да сканчэння 1/8 фінала засталося ўсяго паўтара дня! Збудуйма «Наш дом / Our Home» падвойным накладам!
==================================
Вангую доўгі адказ на маё пытанне. Прывітанне.
Чытаю "Хрыстос прызямліўся ў Гародні". Часам перакладаю словы скарнікам ці слоўнікоргам. Некаторыя не перакладаюцца. Ці я сляпы небарака, ці раю тым, хто займаецца абнаўленнем слоўнікавых баз даных, прыгледзецца да дадзенага ліста пажанай рэдакцыі. 
Вось першая частка тых словаў, пераклад якіх у вышэйзгаданых слоўніках мной не быў знойдзены:
Акаём
Скарлючаны
Унамёт
Перастрэць
Пручацца
Камашня
Паплюжыць
Распусты
Кадзіць
Паробкі
Малатарныя колы
Найвенкшы
Патаўпешка
Малітоўка
Мець-меце
У чузі і капцях
Вацок
Неабазнаны
У аблатцы (святой прычасці).
Вось такая першая порцыя. Чакаю ад вас грунтоўнага перакладу са спасылкамі на крыніцы, па магчымасці. Дзякуй за трыванне. To be continued :)

***

Вітаем! 

У пачатку хацелася б заўважыць, што большасць слоў са спіса не з'яўляюцца нарматыўнымі ў сучаснай беларускай літаратурнай мове. Таму вам і не ўдалося знайсці іх на slounik.org і skarnik.by. Звычайна аўтарскія запазычанні і наватворы фіксуюцца ў слоўніках мовы аўтараў (гл., напрыклад, "Слоўнік мовы Янкі Купалы"). А паколькі слоўнік мовы Уладзіміра Караткевіча на дадзены момант яшчэ толькі распрацоўваецца, пошук значэнняў ужытых аўтарам слоў складае пэўныя цяжкасці. Пра канцэпцыю слоўніка мовы Уладзіміра Караткевіча чытайце ў прымацаваным дакуменце.

Акаём — русізм, які азначае 'прастора, якую можна акінуць вокам; далягляд' (http://www.vedu.ru/expdic/80137/).

Скарлючаны — дыялектызм са значэннем 'сагнуты, скурчаны, скрыўлены', які паходзіць ад дзеяслова "скарлючыцца" (гл. прымацаваную выяву са "Словаря народных говоров Западной Брянщины").

Унамёт — русізм са значэннем 'галопам, наўгалоп' (ад рус. намёт, -а, м. У казаков: лошадиный галоп. Пустить коня в намёт http://www.vedu.ru/expdic/17006/). 

Перастрэць — дыялектнае слова, якое значыць 'прыпыніць на дарозе' (гл. прымацаваную выяву з "Рэгіянальнага слоўніка Віцебшчыны").

Пручацца (ад укр. пруча́тися) — украінізм, які азначае 'чыніць адпор каму-небудзь, адбіваць нечы напад, робячы рэзкія рухі нагамі, рукамі, усім целам' (http://sum.in.ua/s/pruchatysja).

Камашня — зборны назоўнік са значэннем 'насякомыя'. Таксама паходзіць з украінскай мовы (http://sum.in.ua/s/komashnja). Цікава, што ў творы гэта слова выкарыстана разам з фразеалагізмам "таўчы мак" ("камашня таўчэ мак"). У слоўніку ж Яна Станкевіча як цэльны выраз фіксуецца "камары мак таўкуць" (гл. прымацаваную выяву).

Паплюжыць (ад укр. паплю́жити) — украінізм са значэннем 'груба, звычайна незаслужана лаяць або асуджаць; няславіць, ганьбіць' (http://sum.in.ua/s/papljuzhyty).

Распусты — назоўнік "распуста" ў значэнні 'распусны спосаб жыцця' аўтар, адхіляючыся ад нормы, ужывае ў форме множнага ліку. 
http://www.skarnik.by/tsbm/71393

Кадзіць — 'раскалыхваючы ў руцэ кадзіла, курыць ладанам або іншымі пахучымі рэчывамі ў час набажэнства'. 
http://www.skarnik.by/tsbm/30402

Паробка — відаць, калька з рускага "поделка" (магчыма, пад уплывам украінскага "поробка"). Ва У. Караткевіча выкарыстана ў значэнні, блізкім да названага рускага слова, а таксама ў значэнні "загатоўка".

Малатарны — аўтарскі прыметнік да назоўніка "малатарня" (http://www.skarnik.by/tsbm/37101).

Найвенкшы (ад польск. największy) — паланізм са значэннем 'найбольшы, самы вялікі'.

Патаўпешка — дыялектнае слова са значэннем 'таўкач' (гл. прымацаваную выяву з "Рэгіянальнага слоўніка Віцебшчыны").

Малітоўка — відаць, маецца на ўвазе слова "малітоўна" — запазычанне з украінскай са значэннем 'як пры малітве' (http://sum.in.ua/s/molytovno).

Мецьмеце — дыялектная сінтэтычная (простая, выказаная адным словам) форма будучага часу са значэннем 'будзеце мець'. Формы гэтага тыпу падрабязней разглядаліся тут: https://vk.com/wall-71024062?q=%D0%B1%D1%83%D0%B4%D1%83%D1%87%D0%B0%D0%B3%D0%B0%20%D1%87%D0%B0%D1%81%D1%83&w=wall-71024062_2031%2Fall

У чузі і капцях (у 8-томным зборы твораў — "у чузе і кабцях", гл. прымацаваную выяву):

Чуга — украінская назва віду вопраткі лемкаў (http://sum.in.ua/s/chugha), а таксама пэўнага віду вопраткі галіцкіх верхавінцаў (http://r2u.org.ua/s?w=%D1%87%D1%83%D0%B3%D0%B0&scope=all&dicts=all&highlight=on).

Капці — украінізм, значэнне якога паводле "Слоўніка ўкраінскай мовы" Б. Грынчэнкі 'скураны абутак без халяў, апоркі, туфлі' (ва ўкраінскай слова мае таксама іншыя значэнні, гл. тут: http://r2u.org.ua/s?w=%D0%9A%D0%B0%D0%BF%D0%B5%D1%86%D1%8C&scope=ukr&no_accents=&main_only=on&dicts=12&highlight=on), а паводле тлумачальнага "Слоўніка ўкраінскай мовы" ў 11 тамах — 'лёгкія туфлі, пераважна для хаты // від лёгкага абутку на Усходзе' (http://sum.in.ua/s/kapci).

Вацок — слова са старабеларускай мовы са значэннем 'сумка, кашалёк' (гл. прымацаваную выяву з "Гістарычнага слоўніка беларускай мовы").

Абазнаны — слова ўжываецца ў літаратуры ў значэнні 'добра знаёмы з чым-небудзь, дасведчаны ў чым-небудзь':

►«То дзякуй! — што ж чуваць там?» — 
 «Проста з хаты, пане, 
Мой форт ледзь-ледзь пакінуў. Хто не абазнаны 
З мясцінаю, дык загавець таму душой, 
Бо не дабрацца да кута майго вясной». (Янка Лучына. Паляўнічыя акварэлькі з Палесся.)

►Ён быў даўно ўжо добра абазнаны з гэтымі прымітыўнымі, загадзя гатовымі метадамі допыту, калі следчаму ходзіць, абы вырваць подпіс пад актам абвінавачанага ды ўпросціць справу. (Уладзімір Глыбінны. Вялікія дарогі (пра мінулае).)

►Ведама, што Жыгімонт Аўгуст (1520–1572) навет і жыць любіў больш у Вялікім Княстве Літоўскім, як у Польшчы, асабліва падабалася яму Вільня; і ён напэўна быў добра абазнаны з тым, што дзеялася ў Літве і за яго жыцце, і за панаванне ягонага бацькі Жыгімонта. (Сымон Брага. Доктар Скарына ў Маскве.)

Аблатка — аўтарскі варыянт слова "аплатка" ('аладачка з прэснага цеста, якая выкарыстоўваецца католікамі і пратэстантамі пры прычасці' http://www.skarnik.by/tsbm/6414), ужыванне якога таксама, як відаць, тлумачыцца уплывам украінскай мовы, дзе слова мае форму "облатка" (http://sum.in.ua/s/oblatka).

Пытаўся [id210636609|Цімур Хатні]
==================================
Вітаю! Мо падкажаце адпаведнік да "орёл и решка"? Можна не дакладна пра манэту, але паводле сэнсу. Дзякуй)

***

Вітаем! 

На беларускую гэта спалучэнне перакладаецца як "арол і рэшка".

http://www.skarnik.by/rusbel/82103

http://www.skarnik.by/tsbm/73599

http://www.skarnik.by/rusbel/54079

Пытанне ад [id257318420|Пазакласнае Чытанне]
==================================
Лічыце, што пішаце шыкоўныя творы і вершы? Тады, можа, хопіць пісаць “у стол”. 
Вось ужо шосты год літаратурны конкурс “БрамаМар” чакае маладых творцаў . Даставайце рукапісы “са стала” ці стварайце штосьці новае. На рускай ці беларускай мовах — гэта не прынцыпова. Удзел у конкурсе без SMS і рэгістрацыі, проста адсылайце працу на электронны адрас: BramaMar2015@gmail.com 
Хто ведае, быць можа, менавіта Вы — сапраўдны літаратурны талент! Поспехаў!)
Суполка “УКантакце”, дзе можна задаць усе пытанні: http://vk.com/bramamar
==================================
У суполку даслалі 2 пытанні на адну тэму:

1) Добры дзень!
У Барысаўскім раёне ёсць рэчка Сха. Мясцовыя жыхары кажуць: "на Схе". Наколькі я ведаю, заднеязычны гук "Х" і гук "Е" у канцы слова неўласцівы для мовы. Падкажыце, як будзе правільна паставіць назву ракі Сха ў месным склоне?

2) Я, усё жыццё пражыўшы ў Барысаве, заўсёды казаў "на рацэ Схе". Але адзін мой знаёмы гаворыць, што слушна будзе казаць "на рацэ Ссэ". Хто з нас мае рацыю? За кім з нас праўда?

***

Вітаем!

Беларускай мове сапраўды неўласцівы спалучэнні ге, ке і хе. Іх можна сустрэць збольшага ў запазычаннях (кепскі, схема). У літаратурнай мове назоўнікі жаночага роду адзіночнага ліку ў давальным і месным склонах утвараюць формы пры дапамозе чаргавання Г і З (дарога — дарозе), К і Ц (рука — руцэ) ды Х і С (страха — страсе).

Такім чынам, паводле правілаў сучаснай літаратурнай мовы назва ракі Сха ў давальным і месным склонах павінна прымаць форму "Ссе".

Мусім адзначыць, што дыялектныя варыянты не заўсёды адпавядаюць літаратурным нормам, таму мясцовыя жыхары сапраўды могуць скланяць гэту назву не так, як было паказана намі вышэй. Такое ўжыванне нельга лічыць няправільным, бо азначэнні "правільны" або "няправільны" звязаны са строгімі нормамі літаратурнай мовы, ад якой заўжды трэба адрозніваць мову дыялектную, народную.

Пыталіся [id88708550|Надзея Бароўка] і [id176044266|Мікіта Волкаў]
==================================
Дабрыдзень.

Калі ласка, растлумачце наконт словаўтварэньня. Калі ўтвараецца слова са значэньнем пэўнай асобы (кіроўца, кіраўнік, пераможца) — у якіх выпадках ужываецца -ац/-ец, а ў якіх -ца?

***

Вітаем!

Нельга гаварыць аб строгім размежаванні ў літаратурнай мове гэтых суфіксаў паводле семантыкі.

Прыкладам могуць служыць пары ідэнтычных паводле значэння слоў: "мовазнавец" і "мовазнаўца", "выступовец" і "выступоўца", "заканадавец" і "заканадаўца", "аленегадовец" і "аленегадоўца".

У выпадках, калі ў вас узнікае пытанне, якую форму слова ўжыць, лепш звяртацца да слоўніка: калі дапускаюцца абедзве формы, то вы можаце абіраць паміж імі, калі фіксуецца толькі адна — варта аддаваць перавагу менавіта ёй.

Пыталася [id269787812|Анна Хревич]
==================================
Вітаю! Як у клясычным правапісе будзе "синеклиза"? Сынэкліза? Калі так, то ці ёсьць якія прыклады такога ўжываньня ў навуковай літаратуры? Ці якому агульнаму правілу падпарадкоўваецца напісаньне гэтага слова?

***

Вітаем!

Так, гэта слова ў класічным правапісе пішацца як "сынэкліза".

Літара ы пасля с у словах іншамоўнага паходжання пішацца згодна з наступным агульным правілам:

67. У астатніх выпадках, г. зн. на пачатку і ў сярэдзіне асновы, д, т, з, с, у т. л. у словах з суфіксамі -ыд-, -ык- (чаргуецца з ‑ыц‑, -ыч-; не атаесамляць з уласнабеларускім -ік-/-ык-), -ым-, ‑ыт- перад спрадвечным і мовы-крыніцы не памякчаюцца, і пасьля іх пішацца ы: 

...

сыгнал, сыгнэт, сыдар, сылікатны, сымфонія, сынод, сынонім, сынхронны, сыроп, сыстэма, сытуацыя, псыхалёгія; аксыд, пэрсыдзкі; клясык, клясыцызм, клясычны, лексыкон, таксычны; максымум (але: Максім); баксыт, эпаксыт; Сыднэй, Сылезія, Сыцылія, Сымон.

Напісанне літары э пасля н рэгулюе наступнае правіла:

11. У пазычаньнях і вытворных ад іх словах правапіс э звычайна не залежыць ад націску. Літара э пішацца:

...

б) пасьля зычных, акрамя л і заднеязычных (г (ґ), к, х):

анапэст, басэтля, бізнэс, бэнэдыктынец, губэрня, вэстэрн, дэкан, казэін, мізэрны, мэбля, мэтро, нонсэнс, нэта, рэкорд, сэзон, сэль, сэмэстар, сэнсорны, сэсія; Армэнія (але: армянін, армянскі), Бэрлін, Вэрсаль, Жэнэва, Мэмфіс, Ўэмблі, Пэкін, Шэксьпір; 

Пытаўся [id214807893|Руслан Карамышаў]
==================================
Сёньня, 29-га лютага, апошні дзень акцыі "Мова й нацыя".
Не ўпускайма мажлівасьці заказаць рэдкія слоўнікі й мовазнаўчыя выданьні за ПАЎЦАНЫ!
==================================
#акцыя

Мова й нацыя

Як ведама, мова вызначае прыналежнасьць чалавека да нацыянальнае супольнасьці, ляжыць у падмурку нацыянальнае ідэнтычнасьці, дапамагае адрозьніваць сябе ад суседзяў. 
Гэта справядліва й для Беларусі, праўда з тою папраўкаю, што нацыянальная мова доўгі час тут была мішэньню для разбуральных захадаў і варожае прапаганды. Таму цяпер ёй зь вялікаю цяжкасьцю даводзіцца адваёўваць свае правы ў публічнай сфэры, сыстэме адукацыі, судох, войску й тэлевізіі.
 
Новая акцыя "ARCHE" адрасавана тым, хто хоча ўзбагаціць веданьне беларускае мовы (як уласнае, так і сваіх крэўных ды знаёмых), высьветліць прычыны ейнага доўгага заняпаду, а таксама зразумець, чаму беларуская мова сталася адной зь сьвятыняў для нованароджанае нацыянальнае ідэі.
 
У рамках акцыі да 29-га лютага рэдакцыя прапаноўвае па нізкіх коштах 6 выданьняў, што маюць агулам 2856 старонак. Адна палова зь іх – слоўнікі, другая – гістарычныя й мовазнаўчыя дасьледаваньні. 

Увага: колькасьць камплектаў абмежаваная.

Прапанаваныя выданьні:

📖 Расійска-беларускі слоўнік / Сцяпан Некрашэвіч, Мікола Байкоў; рэд. В. Булгакаў; прадм. С. Запрудскага. — 3-е выданне, папраўленае. — Смаленск: Інбелкульт, 2014. — 704 с.

Перад вамі перавыданне найлепшага і найпаўнейшага расійска-беларускага слоўніка міжваеннага часу, першае выданне якога з’явілася ў 1928 годзе. У 1930 годзе слоўнік быў выведзены з ужытку і знішчаны, а адзін з яго аўтараў, Сцяпан Некрашэвіч, арыштаваны і неўзабаве расстраляны. Лічаныя нязнішчаныя асобнікі слоўніка доўгі час захоўваліся ў спецсховах.
Слоўнік уключае больш за 60 тысяч слоў. Аўтары імкнуліся ўхіляцца ад штучных наватвораў: перавагу аддавалі словам, якія існуюць у народнай і літаратурнай мове.

Зьмест кнігі даступны тут:
http://news.arche.by/wp-content/uploads/2014/04/Zmest_Nekrashe%60vich2.pdf

* * * 

📖 Віцебскі краёвы слоўнік: (матэрыялы) / Мікола Касьпяровіч; пад рэд. М. Я. Байкова і Б. І. Эпімаха-Шыпілы; [прадмова С. Запрудскага]. — 3-е выд., стэрэатыпнае. — Смаленск: Інбелкульт, 2015. — XIX, 371, [6] с.

Факсімільнае перавыданьне слоўніка, які быў першым з краёвых слоўнікаў часоў беларусізацыі 1920-х гг., створаных у выніку масавай краязнаўчай работы. Слоўнік складаецца з 9703 слоў, зафіксаваных у 591 населеным пункце былой Віцебскай акругі.

Друкуецца паводле: Віцебскі краёвы слоўнік Provincial dictionary of Vitebsk: Матэрыялы / Пад рэд. М.Я.Байкова, Б.І.Эпімаха-Шыпілы; Ін-т беларускай культуры, Каміс. для ўкладання слоўніка жывой бел. мовы, Віцеб. акр. т-ва краязнаўства. — Віцебск: Заря Запада, 1927. — XIX, 372 с.

* * * 

📖 Краёвы слоўнік Чэрвеншчыны / Мікола Шатэрнік; пад рэдакцыяй М. Я. Байкова і Б. І. Эпімаха-Шыпілы; [прадмова С. Запрудскага]. — 3-е выд., стэрэатыпнае. — Смаленск: Інбелкульт, 2015. — [13], 317 с.

Факсімільнае перавыданьне слоўніка, падрыхтаванага на працягу 1927 г. настаўнікам Навасёлкаўскай школы Пухавіцкага раёна Мікалаем Шатэрнікам (1890—1934). Налічвае каля 9 тысяч слоў.

Друкуецца паводле: Шатэрнік, М. В. Краёвы слоўнік Чэрвеншчыны / Беларуская Акадэмія навук. Аддзел гуманітарных навук. Камісія для ўкладаньня слоўніка жывой беларускай мовы. Пад рэд. М. Я. Байкова і Б. І. Эпімаха-Шыпілы. — Менск: Выданьне Беларускае Акадэміі навук, 1929. — 328 с.

* * * 

📖 Беларускія гаворкі ў Краслаўскім раёне Латвіі: сацыялінгвістычнае дасьледаваньне / Міраслаў Янковяк; пераклад з польскай мовы Алены Пятровіч. — Выд. 2-е, папраўленае. — Смаленск: Інбелкульт, 2015. — 289 с.

У манаграфіі аналізуюцца беларускія гаворкі, якія функцыянуюць у межах сучаснай Латвіі. Асновай для яе стаў матэрыял, сабраны аўтарам у 2004—2007 гг. у час палявых дасьледаваньняў. Разглядаюцца моўныя рысы беларускіх гаворак (фанэтычныя, марфалягічныя, сынтаксічныя і лексічныя), фэномэн іх жыцьцёвасьці, працэс русіфікацыі. Параўноўваюцца статыстычна выбраныя рысы мовы аўтахтоннага насельніцтва, якое карыстаецца беларускай гаворкай, з мовай прыежджых зь Беларускай ССР у Латвійскую ССР пасьля Другой усясьветнай вайны. У манаграфіі ёсьць таксама вялікі разьдзел пра функцыянаваньне беларускіх гаворак сярод іншых моваў на гэтай тэрыторыі і апісваюцца сфэры жыцьця, у якіх выкарыстоўваюцца беларускія гаворкі. Разьлічана на адмыслоўцаў у галіне беларускага мовазнаўства і ўсіх, хто цікавіцца беларускай мовай і беларуска-балцкім моўным памежжам.

Зьмест кнігі даступны тут:
http://news.arche.by/wp-content/uploads/2012/06/Zmiest_Yankoviak.pdf

* * * 

📖 За родную мову й праўдзівы назоў: выбранае / Ян Станкевіч. — 2-е выд. — Смаленск: Інбелкульт, 2013. — 742 с.

У гэтым выданьні зьмешчаныя выбраныя працы вядомага беларускага нацыянальнага дзеяча Яна Станкевіча (1891—1976), якія ў 1910—1970-я гг. друкаваліся на старонках беларускага пэрыядычнага і непэрыядычнага друку як у Беларусі, так і за яе межамі. Друкаваныя працы надзвычай разнастайныя як паводле жанраў, так і паводле тэматыкі.
Пералічым назвы толькі некаторых публікацый з кнігі: "Маскальшчына i Эўропа", "Праф. Карскі і яго „Белорусы“", "Дыялекты беларускай мовы", "Час узьнікненьня беларускай і ўкраінскай нацыяў", "Рэформа граматыкі беларускай мовы ў БССР", "Вялікі князь Вітаўт як беларускі гаспадар", "Стан дасьледаваньняў клясыфікацыі дыялектаў беларускай мовы" і г.д.

Зьмест кнігі даступны тут:
http://news.arche.by/wp-content/uploads/2014/04/zmiest1.pdf

* * * 

📖 № 9 (130). Гістарыяграфія 1920-х гадоў: «доўгае XIX стагодзьдзе». (430 с.)

Да ўвагі аматараў і знаўцаў беларускае гісторыі прапануецца панарама гістарыяграфіі 1920-х гадоў, прысвечаная наступнаму, асобнаму перыяду мадэрнай эпохі — нашаму «доўгаму ХІХ стагоддзю».
У нумары: два артыкулы Аляксандра Шлюбскага — “Адносiны расiйскага ўраду да беларускае мовы ў XIX ст.” і “Доля кнігасховаў і архіваў зямель крыўскіх і былога Вялікага Княства Літоўскага. Матар’ялы да крыўскай гісторапісі”, Леў Цьвяткоў “Увагі аб мове філёматаў”, Міхайла Піятуховіч. “Францішак Багушэвіч як ідэоляг беларускага адраджэньня і як мастак” і г.д.

Зьмест кнігі даступны тут:
http://news.arche.by/wp-content/uploads/2015/01/Zmest_9-20141.pdf

* * * 

Да 29 лютага камплект з шасьці выданьняў можна заказаць за 249 тыс. (самавываз) або 299 тыс. (дастаўка поштаю або кур'ерам).

У рамках акцыі можна таксама набыць пяць з шасьці пазначаных выданьняў (на ваш выбар) па цане 199 тыс. (самавываз) або 249 тыс. (дастаўка поштаю або кур'ерам) або чатыры з шасьці пазначаных выданьняў (на ваш выбар) па цане 149 тыс. (самавываз) або 199 тыс. (дастаўка поштаю або кур'ерам).

Каб зрабіць заказ, трэба даслаць электронны ліст на адрас dastauka@arche.by або патэлефанаваць на нумар (29) 550-79-69.

Заказваючы выданьні, у полі «Тэма» пазначайце «Мова й нацыя». У лісьце, апрача пераліку патрэбных выданьняў, пазначце свае дакладныя каардынаты: паштовы адрас, індэкс, прозьвішча ды ініцыялы, тэлефон для сувязі. Прапанова дзейнічае толькі на тэрыторыі Рэспублікі Беларусь. 

Спосабы дастаўкі заказу – кур’ерская дастаўка (толькі Менск і ваколіцы), паштовая перасылка або самавываз (ад ст.м. Каменная горка). Заказваючы выданьні ў рамках распродажу, у электронным лісьце або па тэлефоне паведамляйце спосаб дастаўкі.

Задаць пытаньні й зрабіць заказ можна таксама праз [id343994877|спадара ARCHE].
==================================
Прывітанне, шаноўная адміністрацыя! Патрэбна ваша дапамога. Чытаў артыкул на Вікіпэдыі пра Менск і ў раздзеле "тарашкевіца" натрапіў на словы "места" (горад) і "рок" (год), чаго ня бачыў ніколі ў "наркомаўцы". Можа гэта проста я ня вельмі пільны, ці "наркомаўка" і "тарашкевіца" адрозніваюцца ня толькі правапісам, а яшчэ й некаторымі словамі. Растлумачце, калі ласка. Дзякуй!

***

Вітаем!

"Наркамаўка" і "тарашкевіца" — назвы правапісаў. Пры выкарыстанні розных правапісаў адрозніваецца толькі напісанне слоў.

У беларускай мове ёсць слова "места" (http://www.skarnik.by/tsbm/38316). У літаратурнай мове яно лічыцца састарэлым у значэнні 'горад'. Таксама існуе яго дыялектнае значэнне 'рыначная плошча'. Па спасылцы можна пачытаць меркаванне Лявона Маліноўскага наконт ролі гэтага слова ў сучаснай беларускай мове:
http://nn.by/?c=ar&i=163425

Слова "рок" у значэнні 'год' адсутнічае ў літаратурнай мове, але захавалася ў некаторых гаворках. 

Пытаўся [id195798868|Валерій Єгоров]
==================================
Вітаю, ёсць такі беларускі гурт — Akute. Гэта беларускае слова на лацінцы? Што яно азначае? Дзякуй!

***

Вітаем!

Гэты гурт мае небеларускі назоў. Паводле сцверджання Станіслава Мытніка (саліста гурта), слова akute "з крыцкай мовы, у перакладзе азначае «востры» ... «актуальны», а вымаўляецца «акутэ»".
http://morok.ru/content/13082012-akute-ostraya-gruppa

Дадамо, што такое ж значэнне мае прыметнік akut у сучаснай нямецкай мове:
http://www.lingvo-online.ru/ru/Translate/de-ru/akute

Пытаўся [id161644586|Валянцін Тархан]
==================================
Вітаю, падкажыце калі ласка, згодна з якімі правіламі трэба перакладаць на беларускую мову прозвішчы з іншых моў. Можа існуе нейкі дакумент, які гэта рэгуліруе?

Напрыклад, калі узяць Гульню тронаў, то як павінны перакладацца прозвішчы галоўных герояў?

"Баратеоны" — Баратыёны, Баратэоны ці Барціёны?
"Аррены" — Арраны ці Аррэны? І ўвогуле — ці захоўваееца падоўжанная "р"
"Ланнистеры" — Ланістэры ці Ланістары? Ці захоўваецца падоўжанае "н"?
"Тиреллы" — Ціралы ці Цірэлы? Ці варта пісаць два "л"? 
"Таргариены" — Таргарыяны ці Таргарыены?
"Талли" — Талі ці Таллі?

Дзякуй за адказ)

***

Вітаем!

Як вядома, імёны звычайна не перакладаюцца, а перадаюцца сродкамі мовы перакладу.

Больш сучасным прыёмам перадачы іншамоўных імёнаў з'яўляецца транскрыпцыя. Выкарыстоўваючы яе, імёны трэба афармляць так, каб перадавалася не напісанне (як пры транслітарацыі), а гучанне арыгінала.

Такім чынам, адпаведнікі павінны быць наступныя:

The Baratheons — Баратэоны

The Arryns — Арэны

The Lannisters — Ланістэры

The Tyrells — Тырэлы

The Targaryens — Таргарыены

The Tullys — Талі

Падоўжаныя зычныя, наяўныя ў англамоўных імёнах, не захоўваюцца. Гук [т] у слове "Тырэлы" не змякчаецца (тое самае адбывалася б і ў выпадку з гукам [д]).

Літара э пішацца ў словах "Баратэоны", "Арэны", "Тырэлы" згодна з наступным правілам:

► 4. Перадача на пісьме [э] ў іншых запазычаных словах у ненаціскных складах асновы вызначаецца наступнымі правіламі:

пасля шыпячых, [р], [д], [т] і цвёрдага [ц] пішацца э: жэто'н, Жэне'ва, Жэра'р, жэлаці'н, чэкме'нь, рэспу'бліка, рэфо'рма, Рэма'рк, рэкла'ма, рэа'ктар, рэві'зія, агрэга'т, рэжы'м, рэко'рд, рэе'стр, рэвалю'цыя, дэта'ль, гардэро'б, Дэтро'йт, Дэфо', дэлега'т, дэманстра'цыя, о'рдэн, тэо'рыя, тэа'тр, тэлегра'ф, тэлефо'н, ветэра'н, ка'тэт, тэрмо'метр, тэарэ'ма, цэнтралі'зм, цэві'та.

Літара э ў слове Ланістэры пішацца згодна з правілам аб фіналях -эль і -эр:

► Ненаціскныя фіналі -эль, -эр ва ўласных імёнах іншамоўнага паходжання перадаюцца нязменна: Ландэр, Одэр, Пітэр, Юпітэр.

Патрэбныя вам імёны будуць перадавацца аднолькава як пры выкарыстанні афіцыйнага, так і класічнага правапісу.

Пытаўся [id196242039|Вадзім Сенько]
==================================
У гэты дзень, 18 лютага 1893 года нарадзіўся вядомы беларускі пісьменнік, літаратуразнаўца, дзеяч нацыянальнага адраджэння пачатку XX стагоддзя Максім Іванавіч Гарэцкі. 
Апроч іншай сваёй дзейнасці Максім Іванавіч таксама быў складальнікам слоўнікаў. Свет убачылі яго аўтарскія працы і выданні, падрыхтаваныя ім у суаўтарстве з братам Гаўрылам, Міколам Байковым.
Прапануем вашай увазе "Маскоўска-беларускі слоўнік" братоў Гарэцкіх (2-е выданне, 1920).
==================================
Дзень добры! Адкажыце, калі ласка, ці можна ўжываць слова "каторы" замест "які" (чалавек размаўляе на тарашкевіцы)?

***

Дзень добры!

У беларускай мове (незалежна ад правапісу) ужываюцца абодва гэтыя займеннікі. 

Такім чынам, можна сказаць "Дзеці, якім трэба хадзіць у школу" і "Дзеці, каторым трэба хадзіць у школу".

Адначасна трэба ўлічваць, што значэнні гэтых слоў супадаюць не поўнасцю. 
Так, прыкладам, "каторы" ўжываецца ў якасці неазначальнага займенніка:

"Каторы год чакаем пераменаў". 

Слова "каторы" ў якасці пытальнага займенніка мае выразнае значэнне "які з некалькіх", "які па парадку". У займенніка "які" магчымае значэнне "якой якасці".

Раім спраўджваць патрэбныя значэнні ў Тлумачальным слоўніку беларускай мовы:

Які — http://www.skarnik.by/tsbm/96483
Каторы — http://www.skarnik.by/tsbm/32566,

а таксама ў Тлумачальным слоўніку беларускай літаратурнай мовы: 
 
http://rv-blr.com/dictionary/explanatory

Побач з адносным займеннікам "які" можна таксама ўжываць займеннік "што":

► Стычкi былi найболей з Ведравiчамi, маленькаю, хат на трыццаць, вёсачкаю, што сыходзiлася з Дварчанамi з другога боку. (Вячаслаў Адамчык. Чужая бацькаўшчына.)

Пыталася [id174607042|Виктория Харкевич]
==================================
Слоўнікі й мовазнаўчыя выданьні па нізкіх коштах!
==================================
#акцыя

Мова й нацыя

Як ведама, мова вызначае прыналежнасьць чалавека да нацыянальнае супольнасьці, ляжыць у падмурку нацыянальнае ідэнтычнасьці, дапамагае адрозьніваць сябе ад суседзяў. 
Гэта справядліва й для Беларусі, праўда з тою папраўкаю, што нацыянальная мова доўгі час тут была мішэньню для разбуральных захадаў і варожае прапаганды. Таму цяпер ёй зь вялікаю цяжкасьцю даводзіцца адваёўваць свае правы ў публічнай сфэры, сыстэме адукацыі, судох, войску й тэлевізіі.
 
Новая акцыя "ARCHE" адрасавана тым, хто хоча ўзбагаціць веданьне беларускае мовы (як уласнае, так і сваіх крэўных ды знаёмых), высьветліць прычыны ейнага доўгага заняпаду, а таксама зразумець, чаму беларуская мова сталася адной зь сьвятыняў для нованароджанае нацыянальнае ідэі.
 
У рамках акцыі да 29-га лютага рэдакцыя прапаноўвае па нізкіх коштах 6 выданняў, што маюць агулам 2856 старонак. Адна палова зь іх – слоўнікі, другая – гістарычныя й мовазнаўчыя дасьледаваньні. 

Увага: колькасьць камплектаў абмежаваная.

Прапанаваныя выданьні:

📖 Расійска-беларускі слоўнік / Сцяпан Некрашэвіч, Мікола Байкоў; рэд. В. Булгакаў; прадм. С. Запрудскага. — 3-е выданне, папраўленае. — Смаленск: Інбелкульт, 2014. — 704 с.

Перад вамі перавыданне найлепшага і найпаўнейшага расійска-беларускага слоўніка міжваеннага часу, першае выданне якога з’явілася ў 1928 годзе. У 1930 годзе слоўнік быў выведзены з ужытку і знішчаны, а адзін з яго аўтараў, Сцяпан Некрашэвіч, арыштаваны і неўзабаве расстраляны. Лічаныя нязнішчаныя асобнікі слоўніка доўгі час захоўваліся ў спецсховах.
Слоўнік уключае больш за 60 тысяч слоў. Аўтары імкнуліся ўхіляцца ад штучных наватвораў: перавагу аддавалі словам, якія існуюць у народнай і літаратурнай мове.

Зьмест кнігі даступны тут:
http://news.arche.by/wp-content/uploads/2014/04/Zmest_Nekrashe%60vich2.pdf

* * * 

📖 Віцебскі краёвы слоўнік: (матэрыялы) / Мікола Касьпяровіч; пад рэд. М. Я. Байкова і Б. І. Эпімаха-Шыпілы; [прадмова С. Запрудскага]. — 3-е выд., стэрэатыпнае. — Смаленск: Інбелкульт, 2015. — XIX, 371, [6] с.

Факсімільнае перавыданьне слоўніка, які быў першым з краёвых слоўнікаў часоў беларусізацыі 1920-х гг., створаных у выніку масавай краязнаўчай работы. Слоўнік складаецца з 9703 слоў, зафіксаваных у 591 населеным пункце былой Віцебскай акругі.

Друкуецца паводле: Віцебскі краёвы слоўнік Provincial dictionary of Vitebsk: Матэрыялы / Пад рэд. М.Я.Байкова, Б.І.Эпімаха-Шыпілы; Ін-т беларускай культуры, Каміс. для ўкладання слоўніка жывой бел. мовы, Віцеб. акр. т-ва краязнаўства. — Віцебск: Заря Запада, 1927. — XIX, 372 с.

* * * 

📖 Краёвы слоўнік Чэрвеншчыны / Мікола Шатэрнік; пад рэдакцыяй М. Я. Байкова і Б. І. Эпімаха-Шыпілы; [прадмова С. Запрудскага]. — 3-е выд., стэрэатыпнае. — Смаленск: Інбелкульт, 2015. — [13], 317 с.

Факсімільнае перавыданьне слоўніка, падрыхтаванага на працягу 1927 г. настаўнікам Навасёлкаўскай школы Пухавіцкага раёна Мікалаем Шатэрнікам (1890—1934). Налічвае каля 9 тысяч слоў.

Друкуецца паводле: Шатэрнік, М. В. Краёвы слоўнік Чэрвеншчыны / Беларуская Акадэмія навук. Аддзел гуманітарных навук. Камісія для ўкладаньня слоўніка жывой беларускай мовы. Пад рэд. М. Я. Байкова і Б. І. Эпімаха-Шыпілы. — Менск: Выданьне Беларускае Акадэміі навук, 1929. — 328 с.

* * * 

📖 Беларускія гаворкі ў Краслаўскім раёне Латвіі: сацыялінгвістычнае дасьледаваньне / Міраслаў Янковяк; пераклад з польскай мовы Алены Пятровіч. — Выд. 2-е, папраўленае. — Смаленск: Інбелкульт, 2015. — 289 с.

У манаграфіі аналізуюцца беларускія гаворкі, якія функцыянуюць у межах сучаснай Латвіі. Асновай для яе стаў матэрыял, сабраны аўтарам у 2004—2007 гг. у час палявых дасьледаваньняў. Разглядаюцца моўныя рысы беларускіх гаворак (фанэтычныя, марфалягічныя, сынтаксічныя і лексічныя), фэномэн іх жыцьцёвасьці, працэс русіфікацыі. Параўноўваюцца статыстычна выбраныя рысы мовы аўтахтоннага насельніцтва, якое карыстаецца беларускай гаворкай, з мовай прыежджых зь Беларускай ССР у Латвійскую ССР пасьля Другой усясьветнай вайны. У манаграфіі ёсьць таксама вялікі разьдзел пра функцыянаваньне беларускіх гаворак сярод іншых моваў на гэтай тэрыторыі і апісваюцца сфэры жыцьця, у якіх выкарыстоўваюцца беларускія гаворкі. Разьлічана на адмыслоўцаў у галіне беларускага мовазнаўства і ўсіх, хто цікавіцца беларускай мовай і беларуска-балцкім моўным памежжам.

Зьмест кнігі даступны тут:
http://news.arche.by/wp-content/uploads/2012/06/Zmiest_Yankoviak.pdf

* * * 

📖 За родную мову й праўдзівы назоў: выбранае / Ян Станкевіч. — 2-е выд. — Смаленск: Інбелкульт, 2013. — 742 с.

У гэтым выданьні зьмешчаныя выбраныя працы вядомага беларускага нацыянальнага дзеяча Яна Станкевіча (1891—1976), якія ў 1910—1970-я гг. друкаваліся на старонках беларускага пэрыядычнага і непэрыядычнага друку як у Беларусі, так і за яе межамі. Друкаваныя працы надзвычай разнастайныя як паводле жанраў, так і паводле тэматыкі.
Пералічым назвы толькі некаторых публікацый з кнігі: "Маскальшчына i Эўропа", "Праф. Карскі і яго „Белорусы“", "Дыялекты беларускай мовы", "Час узьнікненьня беларускай і ўкраінскай нацыяў", "Рэформа граматыкі беларускай мовы ў БССР", "Вялікі князь Вітаўт як беларускі гаспадар", "Стан дасьледаваньняў клясыфікацыі дыялектаў беларускай мовы" і г.д.

Зьмест кнігі даступны тут:
http://news.arche.by/wp-content/uploads/2014/04/zmiest1.pdf

* * * 

📖 № 9 (130). Гістарыяграфія 1920-х гадоў: «доўгае XIX стагодзьдзе». (430 с.)

Да ўвагі аматараў і знаўцаў беларускае гісторыі прапануецца панарама гістарыяграфіі 1920-х гадоў, прысвечаная наступнаму, асобнаму перыяду мадэрнай эпохі — нашаму «доўгаму ХІХ стагоддзю».
У нумары: два артыкулы Аляксандра Шлюбскага — “Адносiны расiйскага ўраду да беларускае мовы ў XIX ст.” і “Доля кнігасховаў і архіваў зямель крыўскіх і былога Вялікага Княства Літоўскага. Матар’ялы да крыўскай гісторапісі”, Леў Цьвяткоў “Увагі аб мове філёматаў”, Міхайла Піятуховіч. “Францішак Багушэвіч як ідэоляг беларускага адраджэньня і як мастак” і г.д.

Зьмест кнігі даступны тут:
http://news.arche.by/wp-content/uploads/2015/01/Zmest_9-20141.pdf

* * * 

Да 29 лютага камплект з шасьці выданьняў можна заказаць за 249 тыс. (самавываз) або 299 тыс. (дастаўка поштаю або кур'ерам).

У рамках акцыі можна таксама набыць пяць з шасьці пазначаных выданьняў (на ваш выбар) па цане 199 тыс. (самавываз) або 249 тыс. (дастаўка поштаю або кур'ерам) або чатыры з шасьці пазначаных выданьняў (на ваш выбар) па цане 149 тыс. (самавываз) або 199 тыс. (дастаўка поштаю або кур'ерам).

Каб зрабіць заказ, трэба даслаць электронны ліст на адрас dastauka@arche.by або патэлефанаваць на нумар (29) 550-79-69.

Заказваючы выданьні, у полі «Тэма» пазначайце «Мова й нацыя». У лісьце, апрача пераліку патрэбных выданьняў, пазначце свае дакладныя каардынаты: паштовы адрас, індэкс, прозьвішча ды ініцыялы, тэлефон для сувязі. Прапанова дзейнічае толькі на тэрыторыі Рэспублікі Беларусь. 

Спосабы дастаўкі заказу – кур’ерская дастаўка (толькі Менск і ваколіцы), паштовая перасылка або самавываз (ад ст.м. Каменная горка). Заказваючы выданьні ў рамках распродажу, у электронным лісьце або па тэлефоне паведамляйце спосаб дастаўкі.

Задаць пытаньні й зрабіць заказ можна таксама праз [id343994877|спадара ARCHE].
==================================
Калі маскоўцы кажуць, што ў нас зь імі адна ды тая ж мова, прачытайце ім вершык:

Сяргей Грахоўскі
«Ветразь»

У выраі ветразь знікае
За хваляй, нібы на спачын,
І змора яго не злякае,
Не спыніць тугой далячынь.

У змроку зіхоткая здрада
Завабіць хлуснёй у віры,
На золку сканае прынада
І кволы прамень на жвіры.

Раптоўна згаданыя мроі
У карунках пяшчотнай тугі
Павольна знікаюць, як строі,
У бязважкасці кволай смугі.

Знікае ўсхвалёваны ветразь:
З кунегаю пільна сачу,
Як водар аздобіў паветра,
І ў бездані знічкі лічу.
==================================
Калі ласка, як па беларуску гучыць : кАшанка ці кашАнка?

***

Вітаем!

Калі вы маеце на ўвазе назву крывяное каўбасы, то дыялектныя слоўнікі падаюць яе з націскам на другім складзе: каша́нка (гл. прымацаваныя выявы са "Слоўніка беларускіх гаворак паўночна-заходняй Беларусі і яе пагранічча" і з "Дыялектнага слоўніка Косаўшчыны"). 

Пытаўся [id35446158|Андрусь Войніч]
==================================
Добры дзень! 
Падкажыце, калі ласка, ці правільна пісаць "Цёмная старана места" ў перакладзе з рускай мовы выразу "Тёмная сторона города"?
Вялікі дзякуй!

***

Вітаем!

Правільным перакладам рускага "Тёмная сторона города" будзе "Цёмны бок горада".

Слова "места" на сённяшні дзень у літаратурнай мове саступіла пазіцыі назоўніку "горад" і лічыцца ўстарэлым:

► места 
 1. устарэлае слова, устарэлы выраз Горад.
http://www.skarnik.by/tsbm/38316

Даўней гэта слова было распаўсюджаным, яно мае шэраг дэрыватаў (вытворных слоў): месціч, мескі і інш. Але сёння яно будзе больш прыдатнае да твораў на гістарычную тэматыку пры стварэнні пэўнага стылістычнага эфекту.

У патрэбным вам значэнні ў беларускай мове ўжываецца назоўнік "бок":

http://www.skarnik.by/rusbel/91456

Пытаўся [id13444006|Сергей Кузьмич]
==================================
Дзень добры. Адкажыце, дапушчальна ўжываць слова "садзімся", ці трэба абавязкова "сядаем"?

"Глабальнага пацяплення
Мы не баімся
На матацыклы
У лютым садзімся
Оп оп
Шалёныя байкеры
Оп оп
Ня холадна ў яйкі"

***

Вітаем!

У беларускай мове ёсць абодва гэтыя словы. Яны фіксуюцца як сучаснымі нарматыўнымі слоўнікамі, так і дарэформенным Беларуска-расійскім слоўнікам М. Байкова і С. Некрашэвіча:

► Садзіцца — http://www.slounik.org/search?dict=bn&search=%D1%81%D0%B0%D0%B4%D0%B7%D1%96%D1%86%D1%86%D0%B0&x=15&y=6

► Сядаць — http://www.slounik.org/search?dict=bn&search=%D1%81%D1%8F%D0%B4%D0%B0%D1%86%D1%8C&x=0&y=0

Мовазнаўца Юрась Пацюпа радзіць аддаваць перавагу форме "сядаць". Але ўжыванне "садзіцца" не будзе памылковым.

садзіцца — сядаць, сядацца [Пацюпа] // Трасянка-беларускі

P.S. Мужчынскія "яйкі" па-беларуску называюць "я́драмі".

ядры н. мн. — шулята // Беларуска-расейскі (Байкоў-Некрашэвіч)
яичко — ядро // Расейска-беларускі кароткі фармакалагічны
яичко — ядро, мн. ядры // Расейска-беларускі кароткі фізыялягічны

Пытаўся [id9175781|Yurka Kozak]
==================================
Добры дзень!

Растлумачце, калі ласка, ці дапушчальна ў беларускай мове выкарыстоўваць слова "мінута". Асабіста цікава дазнацца пра слушнасць знака з ПДР (першая прымацаваная выява).

Дзякуй!

***

Добры дзень!

Выкарыстанне ў беларускай мове слова "мінута" побач з "хвіліна" ў часавым значэнні з'яўляецца дапушчальным:
http://www.skarnik.by/tsbm/38791

Слова "мінута" таксама ўжываецца ў якасці геаметрычнага тэрміна (у той жа час "хвіліна" не мае такога значэння):

2. спецыяльны тэрмін Адзінка вымярэння вугла і дугі, роўная 1/60 градуса, якая абазначаецца на пісьме значком ′. Кожны градус дзеляць на шэсцьдзесят мінут (60′), а кожную мінуту на шэсцьдзесят секунд (60″).
http://www.skarnik.by/tsbm/90552

Паходжанне: 
"Мінута" прыйшла ў беларускую мову з лацінскае праз пасярэдніцтва польскае мовы. 
"Хвіліна" прыйшла ў беларускую мову з нямецкае праз пасярэдніцтва польскае мовы.

Што датычыць ПДР (правілаў дарожнага руху) на беларускай мове, то на сённяшні дзень ёсць некалькі версій перакладу, але ніводная з іх не зацверджана афіцыйна. У перакладзе Нацыянальнага цэнтра прававой інфармацыі Рэспублікі Беларусь гэты знак выглядае таксама, як і на вашай выяве (гл. другую прымацаваную выяву "30 мін.").

У перакладзе Таварыства беларускай мовы ўжыты надпіс "30 хв.":

http://pdd.by/pdd/by/sign-7.9

Такім чынам, на даны момант абодва варыянты можна лічыць дапушчальнымі. 
Калі адну з версій перакладу зацвердзяць афіцыйна, то адпаведны варыянт часавае адзінкі замацуецца ў якасці асноўнага для ПДР.

Пры падрыхтоўцы і зацверджанні дакументаў з тэрмінамі на беларускай мове адмыслоўцы мусяць браць пад увагу агульныя і тэрміналагічныя слоўнікі як дарэформавага, так і савецкага перыяду, а таксама узус сучаснае мовы, дзе "хвіліна" шырока ўжываецца ў якасці адзінкі часу.

Пытаўся [id186987968|Вадзім Свістуноў]
==================================
Вітаю! 

ТСБЛМ дае лексему "лікуй". 
У той жа час Руска-беларускі слоўнік Байкова-Некрашэвіча перакладае гэту лексему як "радавацца", "весяліцца". Ды і ў сучасных слоўніках — гл. той жа Скарнік — рускае слова "ликовать" перакладаецца як "радавацца", "весяліцца". 
У той жа час у слоўніку Бірылы 1986 года маем зноў такі лексему "лікуй" і вытворныя ад яе. 
Наколькі дадзеная лексема арганічная для беларускай мовы? Ці апраўдана перакладаць рускае лікуй беларускім адпаведнікам радуйся? І наколькі лексема лікуй мае права на жыццё як у літаратурных творах, так і выданнях рэлігійнага зместу? 

Загадзя ўдзячны.

* * *

Дзеяслоў "лікаваць" падаюць такія сучасныя слоўнікі, як "Тлумачальны слоўнік беларускай мовы" (http://www.skarnik.by/tsbm/35893), "Слоўнік беларускай мовы" (2012), "Граматычны слоўнік дзеяслова" (http://www.slounik.org/search?dict=&search=%D0%BB%D1%96%D0%BA%D0%B0%D0%B2%D0%B0%D1%86%D1%8C&x=0&y=0). (Аднак жа ТСБЛМ (2 выданне, 1999) яго не фіксуе.) 

Такім чынам, слова з'яўляецца нарматыўным у сучаснай літаратурнай мове.

Варта зазначыць, што дзеслоў "лікаваць" мае стылістычыя абмежаванні. У ТСБМ, напрыклад, ён падаецца з паметай "кніжн." У мастацкай літаратуры трапляюцца прыклады выкарыстання гэтага слова ў сувязі з тэмай рэлігіі:

► Каб змяніць ягоныя думкі і вярнуць яму добры настрой, я пачала чытаць Евангелле ад Лукі, аб Нараджэнні Хрыста, дзе зямля і неба лікуюць. (Юліяна Вітан-Дубейкаўская. Мае ўспаміны.)

► Веру змянілі, хрыстапрадаўцы! Народ прадалі, гандляры! Сваімі рукамі пятлю на яго звілі ды самі і надзелі. Ва ўніжэнні, ва ўціску ён небу вапіе, а вы лікуеце! (Уладзімір Караткевіч. Сівая легенда.)

Такім парадкам, гэта слова будзе да месца ў тэкстах кніжных стыляў, а менавіта канфесійнага і мастацкага. У тэкстах іншых стыляў лепш ужываць варыянты "весяліцца", "радавацца", "трыумфаваць".

Даведка:

У старабеларускай мове існаваў дзеяслоў "ликовати" (а таксама "ликствовати", "ликоствовати"), які меў значэнне 'вельмі радавацца; спевамі ўслаўляць каго-, што-небудзь' (гл. прымацаваную выяву з "Гістарычнага слоўніка беларускай мовы") і таксама выкарыстоўваўся сярод іншага ў рэлігійных тэкстах.

"Слоўнік беларускай мовы" Івана Насовіча (1870) падае "ликоваць" з перакладам на расійскую 'пиршествовать", але сучасныя нарматыўныя слоўнікі не фіксуюць дзеяслоў у такім значэнні.

Пытаўся [id20312804|Юрый Чарнякевіч]
==================================
Сёння Пётру Садоўскаму, беларускаму мовазнаўцу, палітыку і дыпламату, спаўняецца 75 гадоў! Віншуем спадара Пётру і зычым яму добрага здароўя і ўсяго найлепшага!

Чытайце артыкул Пётры Садоўскага "Час одуму"! :)
==================================
"Беларускамоўныя сустрэчы" (https://vk.com/belmousustr) запрашаюць!

У гэтую пятніцу, 29 студзеня, да нас прыйдзе беларускі пісьменнік Зміцер Дзядзенка, аўтар кнігі "Гісторыі ў прыцемках".

Аўтар будзе чытаць вершы і не-вершы, а таксама спяваць песні пад гітару. З вершамі і прозай яму дапаможа спраўляцца артыстка Дар'я Зялінская.

Чакаем вас у кнігарні "Кніжная шафа", праспект Дзяржынскага 9.

А з нас, як заўсёды, смачная гарбата :)

Больш падрабязную інфармацыю можаце знайсці тут:

https://vk.com/belmousustr?w=wall-59239693_469%2Fall
https://vk.com/belmousustr?w=wall-59239693_470%2Fall

Чакаем вас :)
==================================
Калі трэба выкарыстоўваць слова вясковы, а калі сельскі? Напрыклад, як перакласці з ангельскай European Rural Parliament?

***

Вітаем! 

Прыметнік "вясковы" мае вузейшае значэнне:

 1. Які мае адносіны да вёскі, уласцівы вёсцы. Вясковая хата. Вясковае жыццё. 
 2. Які жыве, працуе, дзейнічае ў вёсцы, у сельскай 
мясцовасці. Вясковы хлопец. Вясковы настаўнік. Вясковы карэспандэнт. 
http://www.skarnik.by/tsbm/16108

Слова "сельскі" абазначае больш шырокае разуменне, у якое можа ўваходзіць не толькі тое, што датычыцца вёскі, але і ўвогуле ўсё, што знаходзіцца па-за горадам. 
http://www.skarnik.by/tsbm/76146

Другое значэнне гэтага прыметніка наступнае:

2. Які знаходзіцца за горадам, не гарадскі. Сельская мясцовасць. // Уласцівы такой мясцовасці. Сельская прырода. Сельская цішыня.

Такім чынам, назва European Rural Parliament павінна перакладацца на беларускую як Еўрапейскі Сельскі Парламент, паколькі на гэтым сходзе развязваюцца праблемы не толькі пэўнай катэгорыі населеных пунктаў, але і ўсе, што датычацца арганізацыі жыцця па-за межамі буйных еўрапейскіх гарадоў. 

Пытаўся [id345189025|Алег Сіваграк]
==================================
У Менску адкрываюцца новыя курсы беларускай мовы «Мова зь Імбрыкам»

Паводле слоў арганізатараў спаборнічаць з «Мовай Нанова», «МоваВедай» і «Мова.tut» яны не зьбіраюцца.

«Мова зь Імбрыкам» — так назваў курсы беларускай мовы прадпрымальнік, распаўсюднік беларушчыны і ўладальнік інтэрнэт-крамы беларускіх тавараў Imbryk.by Алесь Мазанік.

Праект можна назваць інтэрнацыянальным — курсы будуць праходзіць у Менску і Вільні.

24 студзеня ў Доме нацыянальных меншасьцяў у Вільні ўжо адбылася прэзэнтацыя новых курсаў. У Менску праект стартуе 26 студзеня — у Арт Сядзібе.

«Курсы беларускай мовы «Мова зь Імбрыкам» маюць нефармальны, забаўляльны характар. Яны больш прыдатныя для адпачынку, чым для сур’ёзнага вывучэньня мовы. У Вільні жыве шмат беларусаў, якія добра валодаюць беларускай мовай. Для іх курсы стануць пляцоўкай, дзе можна сабрацца, каб весела і карысна правесьці час разам з суродзічамі. Увогуле ідэя такая — і гэта тычыцца і віленскіх, і менскіх курсаў — каб людзі розных прафэсіяў распавядалі, як беларуская мова дапамагае ім у штодзённай працы. Гэта курсы для абмену досьведам, хоць кожны занятак будзе мець і тэму, і праграму.

Калі я ўпершыню прыехаў у Вільню, я быў моцна зьдзіўлены тым, што ў горадзе, дзе ледзь ня кожны месяц бывае кожны сьвядомы беларус, няма нічога сталага па-беларуску, каб чалавек прыехаў і ведаў, што раз на тыдзень ён можа трапіць на нейкае мерапрыемства. Параіўшыся з прадстаўнікамі Таварыства беларускай культуры ў Літве, я вырашыў, што курсы беларускай мовы могуць быць добрым варыянтам», — распавёў Алесь Мазанік Свабодзе.

Што да менскіх курсаў беларускай мовы, то Алесь Мазанік лічыць, што ня створыць канкурэнцыі «Мове Нанова», «МоваВеда» і «Мова.tut» — у кожных курсаў свой слухач:

«Калі я запрашаю сваіх знаёмых на курсы «Мова зь Імбрыкам», то я разумею, што на іншых курсах іх нешта не задавальняла — ці плян навучаньня, ці час заняткаў. Дый я перакананы, што для вялізнага Менску яшчэ адны курсы беларускай мовы лішнімі ня будуць».

Курсы «Мова зь Імбрыкам» будуць адбывацца:

Менск — штоаўторак, 20.00, Артсядзіба (пр. Незалежнасьці, д.58, офіс 430).

Вільня — штосуботу, а 17.00, у Доме нацыянальных меншасьцяў (вул. Раугіклас, 25).

Вядоўца курсаў — Алесь Мазанік.
==================================
Вітаю! Вось вам чарговая задачка, пару словаў з лексікону Ул. Караткевіча. Растлумачце, калі ласка, значэнне словаў: ратуга, ушкуйнік, герм ці герма (ножкі ў выглядзе гермаў), гусцёрка, устаткавацца. Дзякуй)

***

Назоўнік "ратугі" фіксуецца ў "Падручным расійска-крыўскім (беларускім) слоўніку" Вацлава Ластоўскага (у артыкуле "вериги" ў значэнні 'жалезныя аковы, ношаныя збаўляючыміся на голым целе'). Слоўнікі сучаснай літаратурнай мовы яго не падаюць. У літаратурнай мове гэтаму слову адпавядае назоўнік "вярыгі" (http://www.skarnik.by/tsbm/16094).

Ушкуйнік — гістарычны тэрмін са значэннем 'вольны чалавек з дружыны, якую ўзбройвалі наўгародскія купцы і баяры і якая ездзіла на ўшкуях (http://www.skarnik.by/tsbm/88437), займаючыся гандлёвым промыслам і набегамі на Волзе і Каме, аховай прыгранічных тэрыторый Вялікага Ноўгарада'.

Герма (грэч. herma — падпорка, слуп) — тэрмін выяўленчага мастацтва (скульптуры). Ён абазначае 4-гранны слуп, завершаны скульптурнай выявай галавы або бюста; від скульптурнага партрэта ці скульптурнага помніка (http://www.slounik.org/152621.html).

Гусцёрка — дыялектная назва рыбы гусцяры, а таксама ляшча (звычайна невялікага) (http://www.slounik.org/160323.html) (http://www.skarnik.by/tsbm/18485).

Устаткавацца — паланізм, якому ў літаратурнай мове адпавядаюць дзеясловы "пасталець", "абразуміцца" (гл. прымацаваную выяву са "Слоўніка мовы Янкі Купалы"). 
 
Пытаўся [id116613774|Максім Лісоўскі]
==================================
26 студзеня 1990 году беларускую мову абвясьцілі адзінаю дзяржаўнаю моваю ў Беларусі. Расейская мова атрымала статус мовы міжнацыянальных зносін.

З 26 студзеня 1990 году да 14 траўня 1995 году (5 год, 3 месяцы і 19 дзён) беларуская мова была адзінай дзяржаўнай мовай Беларусі паводле ейнае Канстытуцыі. Да 23 ліпеня 1998 году (8 год, 5 месяцаў і 28 дзён) заставалася адзінай дзяржаўнай паводле Закону аб мовах. Афіцыйны правапіс рэгулюецца Законам ад 23 ліпеня 2008 году «Аб Правілах беларускай артаграфіі і пунктуацыі».

https://be-tarask.wikipedia.org/wiki/Беларуская_мова
==================================
Добры дзень! 
Дапамажыце, калі ласка. У якім выпадку варта казаць скорасць, а ў якім хуткасць. Мяне цікавіць выкарыстанне гэтага слова ў фізіцы. 
Дзякуй вялікі.

***

Вітаем!

Паводле Тлумачальнага слоўніка беларускай мовы абодва гэтыя словы ўжываюцца ў значэнні фізічнага тэрміна (механіка — раздзел фізікі):

► Хуткасць — http://www.skarnik.by/tsbm/91154 (значэнне 5)

► Скорасць — http://www.skarnik.by/tsbm/77529 (значэнне 5)

Дарэформенны "Слоўнік фізычнае тэрміналёгіі" (праект) (1929) перакладае расійскі тэрмін "скорость" як "скорасьць". Таму выкарыстанне гэтага слова ў значэнні фізічнага тэрміна будзе ў згодзе з заканамернасцямі развіцця тэрміналагічнай сістэмы беларускай мовы.

Гэты тэрмін выкарыстоўваецца і ў сучасных падручніках (гл. прымацаваную выяву з падручніка для 7 класа "Фізіка" (2009)).

Варта памятаць, што ўжыванне слова "хуткасць" як тэрміна таксама дапушчальнае. Як тэрмін яно зафіксавана, акрамя ТСБМ, напрыклад, у "Русско-белорусском словаре математических, физических и технических терминов" (Мінск, 1995):

http://www.slounik.org/search?dict=fizmat&search=%D1%81%D0%BA%D0%BE%D1%80%D0%BE%D1%81%D1%82%D1%8C&x=0&y=0

Зазначым, што цяпер існуе праблема неўніфікаванасці навуковай тэрміналогіі. Нярэдкія выпадкі, калі перакладныя слоўнікі розных перыядаў фіксуюць розныя адпаведнікі да адных і тых жа паняццяў. Калі беларуская мова пачне паўнавартасна выкарыстоўвацца ў сістэме адукацыі і навуцы, толькі частка з варыятыўных тэрмінаў атрымае шырокі распаўсюд. Адбудзецца гэта праз фіксаванне іх у новых слоўніках, падрыхтаваных кампетэнтнымі мовазнаўцамі, калі будуць улічаны напрацоўкі як дарэформеннага, так і савецкага перыяду, а таксама узус. Такія захады дазволяць уніфікаваць навуковую тэрміналогію.

Пыталася [id57621083|Анастасія Палтаржыцкая]
==================================
Дзень добры! Падкажыце, калі ласка, ці ёсць нармалёвы беларускі адпаведнік рускім «общаться», «пообщаться»?

***

Вітаем! 

Разглядаючы прыведзеныя вамі словы, мы сутыкаемся са з'явай лакуны ў беларускай мове. Лакунай называюць адсутнасць у мове слова для абазначэння пэўнага разумення, для якога ў іншых мовах могуць быць адмысловыя словы. Гэта не значыць, што адны мовы "лепшыя", а другія "горшыя". Лакуны — толькі наступства таго, што мовы неаднолькава адлюстроўваюць рэчаіснасць. І нават калі для пэўнага іншамоўнага слова нельга падабраць адзін стопрацэнтны адпаведнік, заўсёды можна выказаць тое самае некалькімі словамі або пэўнымі выразамі.

Выкарыстанне ў беларускай аднаслоўных калек з расійскай мовы тыпу "стасавацца", або "стасункавацца" непажаданае. Ужываючы гэтыя варыянты, мы набліжаем мовы адну да адной, пазбаўляючы іх адметнасці і своеасаблівасці.

Асноўнымі адпаведнікамі для расійскага "общаться" ў беларускай мове паводле "Руска-беларускага слоўніка" выступаюць выраз "мець зносіны" і дзеяслоў "вадзіцца". Аднак гэта далёка не поўны набор сродкаў, якія можна выкарыстоўваць у гэтым выпадку. 

У сваёй рубрыцы "Мова наша" на сайце "Нашай нівы" Лявон Маліноўскі прапануе мноства беларускіх слоў, якія ў розных сітуацыях будуць адпавядаць расійскаму "общаться":

http://nn.by/?c=ar&i=157033.

Некалькі варыянтаў падае ў сваіх «Матар'ялах да расейска-беларускага слоўніка "Тэрміны гаварэньня й аднакаранёвая лексыка"» Мовазнавец Юрась Пацюпа:

http://paciupa.livejournal.com/840.html?thread=2888.

Асноўнымі крытэрыямі выбару слова ў такіх выпадках павінны быць увага да канкрэтнай сітуацыі, у якой слова будзе ўжыта, а таксама апора на сродкі, якія ўжо існуюць у мове. Такім парадкам вы знойдзеце патрэбны варыянт, не блытаючы значэнні слоў і не ствараючы штучных і непатрэбных мове наватвораў.

На пытанні на гэту тэму мы адказвалі тройчы:

https://vk.com/wall-71024062_551
https://vk.com/wall-71024062_865
https://vk.com/wall-71024062?q=%D0%BE%D0%B1%D1%89%D0%B0%D1%82%D1%8C%D1%81%D1%8F&w=wall-71024062_1017%2Fall

Пытаўся [id73977827|Яўген Пармон]
==================================
Вырашыў шукаць падтрымкі ў такім вось выглядзе, не рэклама.
Шукаю мовазнаўцаў - дапаможаце?

Кропка збору неабыякавых людзей якія жадаюць павялічыць межы выкарыстання роднай мовы 

http://vk.com/android_be
==================================
Вітаю, сябры. Ратуйце небараку.
Сядзеў перакладаў невялікую кніжку і раптам зразумеў, што не ведаю, як па-беларуску назваць базавае фізічнае практыкаванне «отжимание из упора лёжа». Пераверыў слоўнікі, але вось менавіта у значэнні фізічнага практыкавання перакладу нідзе не знайшоў. Калькаваць «адцісканнем» не вельмі хочацца.
Дапамажыце! Загадзя дзякую.

***

Вітаем! 

"Русско-белорусский словарь по физической культуре и спорту" (Глазырына, Касцюкевіч. Мінск, 2013) фіксуе:

отжаться — адціснуцца

отжимания — адцісканні

отжиматься — адціскацца

У тым самым слоўніку знаходзім артыкул:

упор лёжа боком, на бёдрах — упор лежма бокам, на сцёгнах

Такім чынам, ваш выраз павінен перакладацца як "адцісканне з упору лежма".

Пытаўся [id175267419|Мікіта Макей]
==================================
Сёння 124-я гадавіна з дня нараджэння Браніслава Адамавіча Тарашкевіча, беларускага грамадска-палітычнага дзеяча, мовазнаўца, пісьменніка-перакладчыка, аўтара "Беларускай граматыкі для школ". У яго гонар назвалі правапіс беларускай мовы "тарашкевіца" (таксама вядомы як "класічны правапіс").
==================================
Канкарданс беларускай мовы ХІХ стагоддзя

У канцы 2015 года ў выдавецтве “Беларуская навука” выйшаў дыск, якога ўжо даўно чакалі тыя, каго цікавяць беларуская мова і літаратура ХІХ стагоддзя. “Канкарданс беларускай мовы ХІХ ст.”, створаны ў Інстытуце мовазнаўства Акадэміі навук (аўтар-складальнік Н.М. Сянкевіч), уяўляе сабой комплекс слоўнікаў, складзеных на аснове поўнага корпуса тэкстаў беларускай літаратуры гэтага перыяду. Корпус уключае практычна ўсе творы мастацкай літаратуры, напісаныя ў ХІХ ст. на беларускай мове, якія захаваліся да нашага часу. Пераважная большасць тэкстаў з’яўляюцца аўтэнтычнымі, і, што асабліва каштоўна, яны пададзеныя ў канкардансе ў амаль нязменным выглядзе: транслітарацыя з лацінскага алфавіта на кірылічны і мінімальнае рэдагаванне тэкстаў не закранулі характэрных асаблівасцяў мовы іх аўтараў.

Комплекс слоўнікаў, складзеных на аснове тэкстаў, уключае ўласна канкарданс (даведнік, у якім кожнае словаўжыванне тэксту суправаджаецца тэкставай ілюстрацыяй і звесткамі пра яго частату і месцазнаходжанне), паказальнік слоў, 6 частотных слоўнікаў і адваротны слоўнік. Акрамя слоўнікаў і тэкстаў твораў, “Канкарданс беларускай мовы ХІХ ст.” змяшчае два розных па змесце і па форме падачы матэрыялу спісы тэкстаў, якія уяўляюць сабой сістэматызаваны бібліяграфічны даведнік беларускамоўнай мастацкай літаратуры гэтага перыяду.

Агульны канкарданс дапоўнены некалькімі аўтарскімі канкардансамі: В. Дуніна-Марцінкевіча, А. Ельскага, К. Каганца і К. Каліноўскага.

Ва ўводзінах да канкарданса аўтары даюць вычарпальную інфармацыю аб корпусе тэкстаў і слоўніках, прапаноўваюць аптымальны спосаб карыстання даведнікам.

“Канкарданс беларускай мовы ХІХ ст.” з’яўляецца ўнікальным праектам, які ўпершыню ажыццёўлены ў беларускай лексікаграфіі. Спецыялісты ў розных галінах мовазнаўства атрымалі вельмі зручны даведнік, які забяспечыць іх рознабаковай, даступнай і, галоўнае, аб’ектыўнай інфармацыяй аб беларускай літаратурнай мове на этапе яе станаўлення, які з-за адсутнасці дастатковага фактычнага матэрыяла застаецца адным з найменш даследаваных перыядаў у гісторыі беларускай мовы.

Не менш карысным будзе канкарданс для літаратуразнаўцаў, а таксама для шырокага кола чытачоў, якія атрымалі доступ да багатай скарбніцы твораў беларускай мастацкай літаратуры ХІХ стагоддзя.

http://iml.basnet.by/be/naviny/19-01-2016-kankardans-bielaruskaj-movy-chich-stahoddzia
==================================
Сярод выданьняў можна знайсьці слоўнікі, а таксама нумары й кнігі на лінгвістычную тэму!
==================================
Часопіс "ARCHE" ЎКантакце!

Далучаймася й запрашайма сяброў!

* * *

Даведка:

ARCHE — беларускі незалежны навуковы, навукова-папулярны, грамадзка-палітычны й літаратурна-мастацкі часопіс.

Публікуе працы беларускіх інтэлектуалаў, а таксама пераклады замежных аўтараў.

Тэматыка: гісторыя, паліталёгія, сацыяльныя навукі, філялёгія, літаратура й мастацтва, крытыка.

ARCHE — сябра сеткі эўрапейскіх часопісаў "Eurozine".

Выходзіць штомесяц. Падпісацца на ARCHE можна ў кожным аддзеле "Белпошты". 

Выдаецца зь верасня 1998 году. Галоўны рэдактар — Валер Булгакаў.

Мова выданьня — беларуская.

Апрача гэтага, ARCHE выдае кнігі ў каапэрацыі зь беларускімі й замежнымі выдавецтвамі: “Энцыкляпэдыкс”, “Мэдысонт”, “Беларускае гістарычнае таварыства” (Беласток), “Інстытут беларусістыкі” (Вільня), "Інбелкульт" (Смаленск) ды інш.
==================================
Прэзэнтацыя выданьняў ARCHE на занятках Мова Нанова ў Берасьці

(студзень 2015 г.)
==================================
Добры дзень!
Падкажыце, калі ласка, як пазбегнуць калькавання пры перакладзе фразеалагізма "попасть в точку" з расейскай мовы?

***

Вітаем!

Фразеалагічны слоўнік беларускай мовы Івана Лепешава фіксуе наступныя сінанімічныя выразы (гл. прымацаваныя выявы):

► Пападаць у цэль
► Пацэліць у дзясятку
► Пацэліць у <самы> яблычак
► Як у сук уляпіў

У значэнні "сказаць трапна" "Малы расейска-беларускі слоўнік прыказак, прымавак і фразем" фіксуе наступныя выразы:

► Сказаў як уцяў
► Як у сук улеплена (уляпіў)
► Секануў як крапівою 
► Сказаў як звязаў
► Сказана як звязана

Мусім, аднак, дадаць, што Тлумачальны слоўнік беларускай мовы падае фразеалагізм "папасці ў (самую) кропку":

Папасці ў (самую) кропку — а) трапіць у цэль пры стрэльбе; б) здагадацца сказаць або зрабіць іменна тое, што патрэбна. 
http://www.skarnik.by/tsbm/55043

Пыталася [id88708550|Надзея Бароўка]
==================================
Дзень добры! 
Падкажыце, калі ласка, як правільна перакласці на беларускую мову словазлучэнне "накачивать мышцы".

Дзякуй!

***

Дзень добры!

Рус. накачивать мышцы — бел. мацаваць цягліцы (мышцы)

http://www.skarnik.by/rusbel/42062

https://vk.com/wall-71024062?q=%D0%BC%D0%B0%D1%86%D0%B0%D0%B2%D0%B0%D1%86%D1%86%D0%B0&w=wall-71024062_700%2Fall

Пытаўся [id161031139|Костик Покровский]
==================================
#пошта

Вялiкi дзякуй!!! Вельмi карысны падарунак для мяне.

* * * 

Ад суполкі: 
На спажытак! Чытайце з задавальненьнем :)
==================================
Вялікая праблема з націскамі.... Дзе можна знайці тэксты, у якіх ўсюды указаны склад з націскам???

***

Вітаем!

Націскі можна заўсёды спраўдзіць у граматычных слоўніках на сайце www.slounik.org:

Граматычны слоўнік назоўніка — http://www.slounik.org/nazounik/ 

Граматычны слоўнік дзеяслова — http://www.slounik.org/dzsl/

Граматычны слоўнік прыметніка, займенніка, лічэбніка, прыслоўя — http://www.slounik.org/prym/

Таксама націскі падаюцца і ў іншых слоўніках на гэтым рэсурсе.

Пытаўся [id229151783|Андрей Логвиненко]
==================================
Абвяшчаем вынікі розыгрышу "Тлумачальнага слоўніка прыказак" Івана Лепешава й Марыі Якалцэвіч.
Пераможцай становіцца [id239083113|Екатерина Пелевич].
Віншуем!

http://randompromo.ru/p/187962
==================================
Вітаю.
Ёсць пытанне наконт словаў "пераназваць/перайменаваць вуліцу".
Ці ёсць розніца паміж гэтымі варыянтамі? Што і ў якіх выпадках ужываецца?
У сучасных артыкулах сустракаюцца абодва варыянты.

***

Вітаем!

Большасць сучасных слоўнікаў беларускай мовы фіксуе толькі дзеяслоў "перайменаваць" (http://www.skarnik.by/tsbm/59175). Ёсць гэты дзеяслоў і ў дарэформавым "Расійска-беларускім слоўніку" Некрашэвіча і Байкова. Таму яго варта разглядаць як асноўны варыянт у дадзеным выпадку. 

Тым часам, як вы самі заўважылі, у друку ўжываецца і дзеяслоў "пераназваць". Ён мае празрыстую структуру, а ягоная будова не супярэчыць законам беларускай мовы. Да таго ж "Ангельска-беларускі слоўнік" Валентыны Пашкевіч фіксуе дзеяслоў "пераназываць" (гл. прымацаваную выяву). Таму няма падстаў пазбягаць і гэтай формы.

Пыталася [id45255944|Вера Полторжицкая]
==================================
Вітаю.

Калі ласка, дапамажыце з наступным пытаньнем. Як усё ж такі правільна казаць, напрыклад, "пачнём" ці "пачнем", "жывём" ці "жывем". Ды наогул патлумачыць гэта.

Бо справа ў тым, што зь дзяцінства казаў менавіта "пачнем, жывем", а потым пачаў заўважаць, што астатнія карыстаюцца словамі з гукам "о". 

Загадзя дзякую.

***

Вітаем! 

На пытанне пра формы першай асобы множнага ліку абвеснага і загаднага ладоў мы адказвалі раней тут:

https://vk.com/wall-71024062?q=%D0%B6%D1%8B%D0%B2%D1%91%D0%BC&w=wall-71024062_1031%2Fall

Фармулюючы коратка яшчэ раз: формы на -ем, -эм у сучаснай літаратурнай мове — формы загаднага ладу (давайце гэта зробім). У абвесным ладзе (мы што робім?) ужываюцца формы на -ём, -ом:

►Жывём, клапоцімся, і дбаем, І ўсе нарэшце паўміраем... (Якуб Колас. Новая зямля)

► Мінулі мы гэта балота вужачае, ідзём,— ажно ўвайшлі мы ў цёмны-цямнюсенькі, дзікі лес. (Янка Купала. Раскіданае гняздо)

► З каго пачнём? З дзядоў, канечне. (Ніл Гілевіч. Родныя дзеці)

► — Нічога не выйдзе, — сказаў Брытвін. — Такіх, як ты, у партызаны не бяром. (Васіль Быкаў. Круглянскі мост)

Формы загаднага ладу на -ем, -эм ужываюцца пры карыстанні як класічным, так і афіцыйным правапісам:

► Каб гэтага, крый Божа, ня здарылася, дамо некалькі жыцьцёва патрэбных парадаў паэтам. Пачнем. (Лявон Савёнак. Беларусізацыя пад №...)

► — Ну досыць зубаскаліць. Пачнем. (Уладзімір Караткевіч. Чорны замак Альшанскі)

Пытанне ад [id269787812|Анны Хревич]
==================================
Вам што-небудзь вядома пра слова "кледзь" ці нейкае сугучнае?

* * *

Слова "кледзь" не фіксуюць нарматыўныя і дыялектныя слоўнікі. Не сустракаецца яно і ў творах беларускіх пісьменнікаў.

Магчыма, вы маеце на ўвазе слова "клець":

клець, -і, жаночы род 
 1. Традыцыйны сялянскі будынак для захавання маёмасці; свіран, кладоўка. Маці прынесла з клеці кавалак сала. Каваль. 
 2. Прыстасаванне для спуску і пад'ёму ў шахтах; шахтавы ліфт. Закончылася змена. Як у сне, Мы з клеццю на паверхню паляцелі... Аўрамчык.
http://www.skarnik.by/tsbm/33402

Пытаўся [id98674558|Вадзім Талочка]
==================================
❄ Увага!

Калядная каза Зоська абвяшчае розыгрыш "Тлумачальнага слоўніка прыказак" Івана Лепешава й Марыі Якалцэвіч.

📖 У кнізе апісваецца каля 1800 найбольш ужывальных прыказак, тлумачыцца іхны сэнс, у разе патрэбы даецца сытуацыйная й стылістычная характарыстыка. Выкарыстаньне прыказак як моўных адзінак ілюструецца прыкладамі з мастацкіх і публіцыстычных тэкстаў. Некаторым прыказкам даюць даведкі пра іхнае паходжаньне. У слоўніку адлюстравалі варыянтнасьць прыказак і сынанімічныя дачыненьні паміж імі.

📝 Умовы ўдзелу простыя:

1) Быць (або стаць) падпісантам старонкі [club71024062|Дапамога па беларускай мове].

2) Зрабіць перапост гэтага запісу й не выдаляць яго да пачатку розыгрышу.

Пераможцу абяруць лёсаваньнем і абвесьцяць 11-га студзеня а 12-й гадзіне.

Посьпехаў!
==================================
Добры дзень!

Я хаджу на курсы па беларускай мове для падрыхтоўкі да ЦТ. Нядаўна праходзілі старое РТ. Адно з заданняў было заснавана на рухомасці націску. Я лічу, што націск у слове "Туман" рухомы: ТумАн-ТуманЫ! Я сам сустракаў такое ў некаторых вершах. Але РІКВ падае ў адказах, што націск у гэтым слове нерухомы. Хто з нас мае рацыю?

* * * 

Вітаем!

У літаратурнай мове назоўнік "тума́н" мае нерухомы націск.
Адпаведна, у множным ліку будзе форма "тума́ны".

Варта мець на ўвазе, што ў вершах дзеля захаваньня рытму й рыфмы паэты часам ужываюць словы з націскамі, адрознымі ад літаратурнае нормы.

Спраўдзіць канчаткі й націскі назоўнікаў у розных склонах і ліках можна ў Граматычным слоўніку назоўніка:
http://slounik.org/nazounik

Пытаўся [id88357715|Радаслаў Грыгаровіч]
==================================
Вітаю. Ёсць пытанне. Ці правільна на "дзякуй" адказваць "калі ласка"?

* * * 

Дабрыдзень!

Гэта пытанне разглядалі тут:
http://vk.com/wall-71024062_2188

Працытуем яшчэ раз нататку Анатоля Клышкі:

На словы «дзякуй», «вялiкi дзякуй (не вялiкае дзякуй, а вялiкi дзякуй!) або «дзякую», «вельмi дзякую», «шчыра дзякую» адказваюць па-рознаму. Але заўважым: у адказ на «дзякуй» у народзе «калi ласка» не гаворыцца. «Калi ласка» — значыць, зрабiце ласку, будзьце ласкавы, прашу вас. Таму можна сказаць: «Дайце, калi ласка!», «Прынясiце, калi ласка!», «Бярыце, калi ласка!». У такiх выразах гэта гучыць натуральна.

Калi дзiця падзякавала вам, скажам, за яблык, то можна адказаць: «Еш на здароўе!» Калi за малако: «Пi на здароўе!» Калi дзякуюць за падораны адзетак цi абутак, то: «Насi(це) здаровы!». А ёсць яшчэ заменнiк усiх гэтых выразаў: «Спажывай(це) на здароўе!» або карацейшае: «На спажытак (вам, табе)». Бо спажываць можна ядомае i неядомае — усё, абы iшло на карысць.

А цудоўнае, поўнае сцiпласцi «Няма за што» (руск. не стоит благодарности)! Як бы вам гэта нiчога не каштавала. Тут жа могуць выступiць i такiя выразы-памагатыя: «Гэта дробязь (драбнiца)», «Няма чаго ўспамiнаць!», «Ды што вы? Мне гэта няцяжка».

А ўвогуле на падзяку за ваш варты падарунак можна адказаць: «Я рады, што вам гэта спадабалася». А на дзякаванне за нейкую паслугу: «Мне прыемна было гэта зрабiць».

Жывыя адносiны заўсёды падкажуць належныя словы — словы, якiя якраз тады i лягуць вам на душу i прыйдуць вам на вусны.

(http://news.21.by/2007/06/13/82964.html) 

Пытаўся [id138548045|Віктар Ляшкевіч]
==================================
Спадарства!
Няхай у новым годзе адбываюцца падзеі, што выклікаюць толькі добрыя эмоцыі й словы. І няхай гэтыя словы гучаць па-беларуску!
Будзьма разам! Будзьма зь беларускаю моваю!
==================================
Доброго ранку, панове. Сам україномовний, і білоруською розмовляти не вмію, але так вже склалось, що десь із рік тому я прочитав книжку "Дзікае паляванне караля Стаха". Із розумінням проблем не було, але виникло запитання щодо букви "Ў". Я її читав як "В", але іноді, я б її прочитав як "У". Тож як цю букву правильно вживати та вимовляти, і чим вона відрізняється від просто букви "В"?

***

Вітаем!

Літара "Ў" вымаўляецца падобна да "У", але не ўтварае складу. Беларуская фанема "в" вымаўляецца як губна-губны гук у пераважнай колькасці пазіцый (гэта значыць, у яго вымаўленні ўдзельнічаюць толькі губы, у адрозненне, напрыклад, ад гука [ф], ва ўтварэнні якога ўдзельнічаюць ніжняя губа і верхнія зубы), аднак "ў" адрозніваецца ад "в", менавіта для таго яна і была ўведзена ў алфавіт, каб адрозніць ад зычнага "в", што гучыць у моцных пазіцыях (перад галоснымі) і галоснага, складовага "у". Гук "ў", як правіла, быў у канцы складу. Параўноўваючы з англійскай мовай, можна прывесці аналогію з сыходным дыфтонгам əʊ (дыфтонг — спалучэнне двух галосных гукаў, што вымаўляюцца як адзін склад), як у слове show, дзе яго нескладовы (другі) кампанент аналагічны беларускаму "ў". 

Таксама розніца ў вымаўленні "ў" і"в" абмяркоўвалася тут: http://by-mova.livejournal.com/1213763.html.

Пытаўся [id274841550|Dzjobnuta Sova]
==================================
Стварайма сьвяточны гумор з каляднымі й навагоднімі стыкерамі на беларускай мове ў Viber!
==================================
Вітаю. Ёсць пытанне. Ці правільна пісаць на паштоўках "Віншуем з Калядкамі!" альбо адзіны правільны варыянт "Віншуем з Калядамі!"?

І як правільна будзе пісацца па афіцыйнаму і класічнаму правапісу?

* * *

Добры день!

Абодва варыянты віншавання слушныя. Назоўнік «калядкі» фіксуецца Беларуска-рускім слоўнікам (2012), Слоўнікам беларускай мовы (2012).

Адзначым, што калядкамі называюць таксама зімовыя абрадавыя песні.

Пыталася [id45255944|Вера Полторжицкая]
==================================
Прывітанне!
Скажыце, калі ласка, ці можна па сваім меркаванні перакладаць іншамоўныя ўласныя назвы? Вось зараз я пішу рэферат па філасофіі Дастаеўскага, і ў мяне ўзнікла праблема: як афармляць назвы яго твораў і цытаты з іх? Я зусім не ўпэўненая, што яго кнігі выдаваліся на беларускай. Перакладаць самастойна ці пакідаць на рускай? І як наогул дзейнічаць у падобных сітуацыях?

***

Вітаем!

У такіх выпадках звычайна шукаюць прафесійныя пераклады адпаведных твораў. Назвы асноўных з іх таксама падаюцца ў энцыклапедычных крыніцах, якія змяшчаюць інфармацыю пра пісьменніка. (У Беларускай Энцыклапедыі звесткі пра 
Ф. М. Дастаеўскага можна знайсці ў 6 томе. http://issuu.com/movazbor/docs/bielaruskaja_encyklapedyja.06-_____)

Калі ж гатовых перакладаў патрэбных твораў яшчэ няма, пераклад назваў і цытат даводзіцца рабіць самастойна.

Што датычыцца вашай сітуацыі, то творы Фёдара Дастаеўскага выдаваліся на беларускай, напрыклад у "Беларускім кнігазборы". Кнігі можна спампаваць тут: 

► http://kamunikat.org/k_pieraklady.html?pubid=15759.
► http://kamunikat.org/k_pieraklady.html?pubid=15558

Пыталася [id174581612|Паліна Матыліцкая]
==================================
Вітаю, дапамажыце з правільным перакладам на беларускую мову: сечение рельефа, теодолитная съёмка, тахеометрическая съёмка, дзякуй вялікі)

* * *
Вітаем!

Сечение рельефа — сячэнне рэльефу (гл. прымацаваную выяву з даведніка "Геаграфічныя тэрміны і паняцці")

Теодолитная съёмка — тэадалітная здымка (http://www.skarnik.by/tsbm/84655)

Тахеометрическая съёмка — тахеаметрычная здымка (http://www.skarnik.by/tsbm/83125)

Пытаўся [id139709756|Віталій Апет]
==================================
#анонс

Круглы стол «На шчодрай ніве роднага слова» (Мінск, 21.XII.2015)

21 снежня (панядзелак) у 10:00 Інстытут мовазнаўства імя Якуба Коласа НАН Беларусі ладзіць круглы стол «На шчодрай ніве роднага слова», прысвечаны 80-годдзю з дня нараджэння доктара філалагічных навук, прафесара Валянціны Пятроўны Лемцюговай. Падчас мерапрыемства адбудзецца таксама прэзентацыя кнігі «В. П. Лемцюгова. Выбраныя працы» і 3-га тома «Слоўніка мовы „Нашай Нівы“»*. Уваход вольны. 
 
Адрас: Мінск, вул. Сурганава, 1/2, пак. 302 (3-ці паверх). 
 
Тэл. для даведак: (017) 284-27-18. 
 
* «Слоўнік мовы „Нашай Нівы“» (у 5 тамах) заснаваны на лексічным матэрыяле, крыніцай якога паслужыла першая масавая газета «Наша Ніва» — унікальны пісьмовы помнік нацыянальнага адраджэння пачатку ХХ стагоддзя. У першых чатырох тамах сабраныя агульная лексіка і фразеалогія ў іх поўным аб'ёме. Пададзены ўсе варыянты слова, значэнне яго шырока ілюструецца. Пяты том змяшчае ўвесь набор уласных імёнаў, прозвішчаў, псеўданімаў, назваў населеных пунктаў ды іншых геаграфічных аб'ектаў і выконвае адначасова функцыю паказальніка да факсімільнага выдання «Нашай Нівы». Лексічны матэрыял у слоўніку пададзены ў дзвюх графічных сістэмах — кірыліцы і лацінцы. Для лінгвістаў, гісторыкаў мовы, этнографаў, краязнаўцаў, студэнтаў-філолагаў і ўсіх, хто цікавіцца пытаннямі фармавання сучаснай беларускай мовы.
==================================
Валянціна Лемцюгова — «Наша Ніва» і храналагічная мяжа сучаснасці беларускай літаратурнай мовы
==================================
Вітанкі! Ёсьць пытаньне наконт слова "БАЛЬНІЦА". Няўжо толькі гэтае слова? Знайшоў "ШПІТАЛЬ", але падаецца як менавіта вайсковае выкарыстаньне. Ці ёсьць адсюль нейкае выйсьце?

***

Вітаем!

Слова "шпіталь" у сучаснай літаратурнай мове сапраўды мае значэнне 'лячэбная ўстанова або бальніца, звычайна вайсковая'. (http://www.skarnik.by/tsbm/94347) 

Слова "бальніца" — нарматыўная адзінка сучаснай беларускай літаратурнай мовы. Яе фіксуюць слоўнікі розных тыпаў, а таксама яна знаходзіць выкарыстанне ў мастацкай літаратуры ў творах вядомых айчынных аўтраў:

► Бальніца наша добрая, але лепш у яе не трапляць. (Іван Шамякін. Сэрца на далоні)

► Тоня ляжаў у бальніцы чатыры месяцы. (Кузьма Чорны. Мураваны скляпок)

► Цяпер там, канечне, ужо не бальніца… (Васіль Быкаў. Кар'ер)

Тым часам у беларускай мове існуе назоўнік "лякарня", які можа ўжывацца ў значэнні "бальніца":

► Думкі не шкадавалі абмінуць ні аперацыі ў якой-кольвечы знатнай лякарні ў Маскве, ні спробы паехаць за граніцу, «дзе, можа, лепей ведаюць рады гэтага гатунку…». (Цішка Гартны. Дыягназ)

► Павезлі мы Жульку ў лякарню. (Артур Вольскі. Джулія)

► У канцы кастрычніка Лявон Захарэвіч, каб падмацаваць здароў’е, як заўсёды рабіў увосень і ўвесну, лёг у лякарню для дэпутатаў Вярхоўнай Рады. (Кастусь Травень. Маўчы і будзь хітрым)

Гэта слова фіксуецца ў дарэформенным "Беларуска-расійскім слоўніку" М. Байкова і С. Некрашэвіча, у якім яно акрамя значэння "бальніца" мае значэнне "шпіталь":

http://www.slounik.org/search?dict=bn&search=%D0%BB%D1%8F%D0%BA%D0%B0%D1%80%D0%BD%D1%8F&x=0&y=0 

З сучасных выданняў назоўнік "лякарня" ёсць у Слоўніку беларускай мовы-2012:

http://www.slounik.org/search?dict=sbm&search=%D0%BB%D1%8F%D0%BA%D0%B0%D1%80%D0%BD%D1%8F&x=0&y=0

Пытанне пра словы "бальніца", "шпіталь" і "лякарня" раней разглядалася тут:

https://vk.com/wall-71024062_2602?reply=2605

Напомнім, што перад тым, як задаць пытанне, вы можаце спраўдзіць, ці адказвалі мы на яго або на падобнае, выкарыстаўшы функцыю пошуку (справа ад сцяны пад загалоўкам "Спасылкі").

Пытаўся [id45815380|Žeka Novik]
==================================
Вітаю! Як пішацца "ватметр" ці "ват-метр"? Бо ў правілах напісана, што складаныя адзінкі вымярэння пішуцца праз злучок, але ў адказах дадзены варыянт "ватметр". Памылка ў адказах? Ці існуюць выключэнні?

***

Вітаем!

Гэта слова пішацца разам. Такое напісанне фіксуюць асноўныя сучасныя слоўнікі:

http://www.slounik.org/search?dict=&search=%D0%B2%D0%B0%D1%82%D0%BC%D0%B5%D1%82%D1%80&x=0&y=0

Назоўнік "ватметр" не з'яўляецца выключэннем з правілаў, бо ён абазначае не адзінку, а прыладу для вымярэння магутнасці электрычнага току:

http://www.skarnik.by/tsbm/12095

Аднак у правіле, прысвечаным напісанню складаных адзінак вымярэння, выключэнне ёсць:

2. Пішуцца праз злучок складаныя назоўнікі:

...

са значэннем цэласнай адзінкі вымярэння: кілават-гадзіна, тона-кіламетр-гадзіна, самалёта-вылет, чалавека-дзень; але: працадзень;

Пыталася [id248795500|Зоряна Ніч]
==================================
#народнае_слова

Н. М. Лявончык

ЛЕКСІКА ВЯСЕЛЬНАГА АБРАДУ 
(запісана ў Вілейскім раёне)

Артыкул з выдання: 

З народнага слоўніка. Рэд. А. А. Крывіцкі, Ю. Ф. Мацкевіч. Мн., «Навука і тэхніка», Мінск, 1975 г.
- - - - - - - - - - - - - - - - - - - - - - - - - - - - - - - - - - - - - - - - - - - - 

БАБА ж. Замужняя жанчына. Як вышла замуж, дык і баба. Сядзіца. Ні ляці, дзеткі, замуш, набудзішся яшчэ бабай. Буйлі.

БАЛЬШАНКІ мн. Сяброўкі, сваячкі маладой, якія знаходзяцца пры ёй да канца вяселля. Бальшанкі бываюць большыя і меншыя. Большая бальшанка сядзіць ля маладой. Буйлі. Бальшанкі памагаюць маладой шыць падвянечную адзежу, робяць ёй вянок. Латыгаль. Бо́льшая бальша́нка — сяброўка (радзей сваячка), якая сядзіць побач з маладой або прыданка.

БАЯРКА ж. Удзельніца вясельнага абраду з боку маладога.

БАЯРЫН м. Удзельнік вясельнага абраду з боку маладога. Адзін баярын ні хацеў аддаваць выкуп за кветку. Буйлі. Ста́ршы баярын — галоўны (першы) сват на вяселлі з боку маладога або маршалак.

БЯЗДОЛЬНАЯ прым. У выразах бяздольная сватаўство, бяздольная сва́таньня — такое сватаўство (сватанне), калі жаніх ідзе да дзяўчыны сватацца адзін. Пэўня ш учора было бяздольная сватаньня. Ці ш можна біс старэйшых ісьці сватацца? Латыгаль.

ВАЗЬНІЦА м. Ездавы, які вязе маладых пад вянец або распісвацца. У вазьніцы пуга была прыбрана кветкамі. Трыгузі.

ВЭЛІН м. Вэлюм. Даўней вэлін шылі даўгі. Маладая закідала яго на руку. Сядзіца.

ВЯНЕЦ м. Карона, якую ўскладаюць на галовы маладых у час вянчання. Ісці пад вяне́ц — вянчацца.

ВЯНЕЧНЬІ прым. Які мае адносіны да вянца або вянчальны. Даўней вянечная сукенка была даўгая, чуць ні да зямлі. Сядзіца.

ВЯНОК м. Вянок, зроблены са штучных рознакаляровых кветак, упрыгожаны міртай, які надзяюць маладой на галаву. Сіроцкі вянок — вянок, зроблены толькі з белых кветак.

ВЯНЧАЛЬНЫ прым. Які мае адносіны да вянчання. Як ясна гараць вянчальныя сьвечкі, дык будуць добра жыць маладыя. Буйлі.

ВЯНЧАНЬНЯ н. Царкоўны абрад шлюбу.

ВЯНЧАЦЦА незак. Прымаць царкоўны абрад шлюбу. Вянчаліся маладыя ў цэркавя, што ў Латыгля. Сядзіца.

ВЯНЧАЦЬ незак. Выконваць царкоўны абрад шлюбу.

ВЯСЕЛЬНЫ прым. У выразе вясельны пояст — тое, што і дружына 1.

ВЯСЕЛЬЛЯ. н. 1. Абрад шлюбу і свята, звязанае з уступленнем у шлюб. Вясельлі ў нашай вёсцы часьцей спраўляюць увосінь. Заазер’е. 2. зборн. Вясельная дружына.

ГАРЭЛКА ж. Адзін з момантаў вясельнага абраду, калі аб’яўляюць, што хлопец і дзяўчына становяцца жаніхом і нявестай. Гарэлку ш папілі ў суботу, а тады Шыцікавы заплацілі сватам: ні схацела Настася ісьці за Мікалая. Селішча. Другая гарэлка — тое, што і вялікія запоіны. Посьля другой гарэлкі дзеўка ўжо ні атказавалася ісьці замуш, бо трэба было многа плаціць сватам. Буйлі. Першая гарэлка — тое, што і малыя запоіны.

ДАПЫТЫ мн. Першы этап сватання, калі малады просіць у дзяўчыны згоды на шлюб з ім. На дапыты нікога ня клічуць, бо сваты мала нясуць гарэлкі. Трыгузі.

ДАРЫЦЬ незак. Надзяляць маладых падарункамі. Маладую дараць у нас на другі дзень посьля прыезду жаніха. Сядзіца. Мушчыны дораць маладых грашмі. Заазер’е. Дарыць дары — тое, што і дарыць.

ДЗЕВАЧКА ж. Маладая, нявеста. (У народных песнях.) Карыся, дзевачка, карыся. Старому й малому пакланіся. Старога й малога ні мінай. У бога долячкі выпрашай. Заазер’е.

ДЗЕЎКА ж. Дарослая незамужняя дзяўчына.

ДЗЯЦЮК м. Дарослы нежанаты хлопец.

ДРУЖЫНА ж. зборн. 1. Бальшанкі, свашкі, маршалкі і іншыя чыны на вяселлі. У песьнях усіх сватоў называюць дружынай. У нас кажуць: «Сваты прыехалі». Буйлі. 2. Вялікая сям’я. Ну і дружына ш у Мішы! Як сядуць за стол, дык ня месьцяцца. Заазер’е.

ДРУШКА м. Галоўны (першы) сват з боку маладой і маладога. Друшкам бывая сват, што хадзіў зь дзяцюком у сваты. Трыгузі. Друшку перавязаваюць усягды рушніком. Селішча.

ЕХАЦЬ У СВАТЫ. 1. Ехаць сватацца. Ехалі ў сваты з Буйляў, ды ні было ў іх пэўнасьці, ці будзя Ганна піць гарэлку. Сядзіца. 2. Быць членам вясельнай дружыны. Меншая Мішава дачка хацела ехаць у сваты за Зосяй. Селішча.

ЖАНІХ м. Малады на вяселлі.

ЗАБІЦЦА зак. Выйсці замуж хітрыкамі, абманам. Калі ш ты ўжо забілася за яго, дык і жыві. Заазер’е.

ЗАКОСЬНІК м. Родны ці стрыечны брат маладой, які вядзе яе на пасад. Закосьнік вядзе маладую на пасат і застрыгая ей валасы. Сядзіца.

ЗАПІСАЦЦА, РАСЬПІСАЦЦА зак. Зарэгістраваць шлюб у ЗАГСе. Уперат маладыя на коні і ў Латыгла [Латыгаль] пад вянец, а цяперака трэба запісацца ў сельсавеця. Трыгузі.

ЗАПІТАЯ, ПРАПІТАЯ прым. Сасватаная, заручаная. Як вып’юць дзяцюкову гарэлку ў дзяўчыны, дык тая дзяўчына шчытаіцца запітай. Сядзіца. А ў полі вярба нахілёная, маладая дзяўчыначка заручоная. Заручоная і запітая. (3 народнай песні.)

ЗАПІЦЬ, ПРАПІЦЬ зак. Атрымаўшы згоду на шлюб ад бацькоў дзяўчыны і яе самой, выпіць гарэлку сватоў; сасватаць.

ЗАПОІНЫ, ЗАПІВІНЫ мн. Абрад аб’яўлення жаніхом і нявестай. На запоінах гасьцей бывая мала, толька самыя бліскія. Селішча. Вялікія запоіны — другі этап вясельнага абраду, калі дамаўляюцца пра пасаг, тэрмін вяселля, колькасць сватоў з абодвух бакоў. Малыя запоіны — самы першы этап вясельнага абраду, сватанне; атрыманне згоды дзяўчыны на шлюб, заручыны.

ЗАРУЧЫНЫ мн. Тое, што і малыя запоіны.

ЗАСТРЫГАНЬНЯ н. Падпальванне грамнічнай свечкай валасоў у маладой пасля таго, як закоснік пасадзіць яе на пасад. Застрыганьня робя закосьнік. Заазер’е. Закосьнік грамнічнай сьвечкай троху падпалявая валасы маладой. Гэта і ёсць застрыганьня. Сядзіца.

ЗАСТРЫГАЦЬ незак. Рабіць застрыганне.

ЗАСЯДАЦЬ незак. У выразах засядаць мейсца, засе́сьці мейсца — займаць (заняць) месца членаў вясельнай дружыны. Уперат усягды спрытныя мушчыны і бабы засядалі мейсца сватоў. Трыгузі.

ЗБОРНАЯ прым. У выразе зборная субота — тое, што і істушкі.

ІСТУШКІ мн. Развітальны вечар нявесты са сваімі сяброўкамі за тыдзень перад вяселлем. Даўней у суботу за тыдзінь перат вясельлям дзеўкі прыходзілі да маладой на істушкі. Селішча. На істушках дзяўчаты рабілі вянок маладой, прымяралі ей сукенку, пелі песьні. Заазер’е. Муся, істушкамі называіцца вечар, што дзеўкі прыносілі на вянок істушкі. Трыгузі.

КАРАВАЙ м. Вясельны абрадавы пірог круглай формы, якім дружка надзяляе ўсіх тых, хто дарыць дары маладым. Каравай дзелюць у маладой і ў маладога. Заазер’е.

КАРАВАЙНІЦА. ж. Жанчына, якая пячэ каравай на вяселле. Каравайніц на вёсца ні так і многа, бо сьпячы каравай трэба ўмець. Рамейкі.

КВЕТКА ж. Зробленая са штучнага матэрыялу кветка, якая разам з белай тасёмкай прышываецца маладым, а таксама ўсім удзельнікам шлюбнай дружыны. У маладога кветкі сватам прышывая баярка, а ў маладой — бальшанка. Сядзіца. Кажды са сватоў плаця за кветку выкуп. Заазер’е.

КНЯГІНЯ ж. Маладая, нявеста. (У народных песнях.) Мы княгіню ўстрачаім, што рабіць ня ўмея, выглядаім. Сядзіца.

КНЯЗЬ м. Малады, жаніх. (У народных песнях.)

КУНПАНАВАЦЬ незак. Сябраваць. Даўней Тэкля с Трыпаніхай кунпанавала. Селішча.

КУНПАНКА ж. Сяброўка. Як бярэ маладая кунпанку за першую свацьцю, дык тады абіждаюцца стрэчныя сёстры. Заазер'е.

ЛЮБІЦЦА незак. Кахаць адно аднаго.

МАЛАДУХА ж. 1. Нявеста, маладая. Маладуха — гэта знача маладая, ну, нявеста. Заазер е. 2. Маладая замужняя жанчына. Казала маладуха, што яе сьвякроў натта злая. Заазер’е. 3. зневаж. Дарослая дзяўчына, якая плача без прычыны. Німа чаго сьлініць, маладуха. Няможна цябе анну ў горат пусьціць. Буйлі.

МАЛОЙЧЫК м. Малады, жаніх. (У народных песнях.) Прыехаў малойчык сам дзісят, пусьціў конікаў у сат. Заазер’е.

МАРШАЛАК м. Тое, што і старшы баярын. У нас дык камандзіра на вясельлі завуць друшкам. У Вірадовя ш у маладога — маршалак. Сядзіца.

НАМЕСЬНІК м. Удзельнік вясельнага абраду з боку маладой. Сядзеў побач з ёй да прыезду дружыны жаніха. За намесьніка садзілі каго з раньні. Заазер’е.

НАТКОСЬНІК м. Меншы брат ці родзіч маладой, які расплятаў ёй касу. Наткосьнік, браточык, пашкадуй маю касу, ня руш маю красу. Рамейкі.

НЯСЬЦІ КАЗУ. Тое, што і дарыць.

ПАНЕНСКІ прым. У выразе паненскі вечар — тое, што і істушкі.

ПАСАТ м. Месца, на якое садзяць маладую. Паставяць дзяжу, на яе накінуць вывернуты кажух — вот табе й пасат. Заазер’е. Заводзіць маладую на пасат — садзіць маладую на дзяжу.

ПАСАХ м. Усё тое, што даюць бацькі або родныя маладой, калі тая выходзіць замуж. Уперат было так: німа пасагу, дык і замуш ні натта выскачыш. Селішча. Даў мне тата ў пасах кажушок і машыну ручную. Заазер’е.

ПАТКОСЬНІК м. Меншы брат або родзіч, які заплятае валасы маладой у дзве касы. Даўней як запляце паткосьнік косы маладой, дык яна і падарак яму дась. Трыгузі. Усе меншыя браты хацелі быць паткосьнікамі. Дык і запляталі ўдвух валасы. Селішча.

ПІРАГАВОРЫ мн. Тое, што і вялікія запоіны. Посьля пірагавораў дзеўка натта ні аткажыцца ісьці замуш, бы трэба многа варочаць сватам. Сядзіца.

ПІРАГІ мн. Тое, што і вялікія запоіны. Сват прынося на пірагі булачкі. Іх столька, сколька прыедзя ад маладога сватоў. Латыгаль.

ПРЫДАНКА ж. Сяброўка маладой (радзей сваячка), якая збірае для яе падарункі і дапамагае шыць вясельны ўбор. У час вяселля сядзіць ля маладой. За прыданку маладая прыглашая часьцей сваю кунпанку. Селішча.

ПРЫДАНЫЯ мн. Шлюбны поезд ад маладой. У прыданыя за маладой едуць усе маладзейшыя. Заазер'е.

ПЯРЭЗАЎКІ мн. Заключны этап вясельнага абраду — прыезд бацькоў маладой у госці да сватоў. Пярэзаўкі бываюць у тыдзінь посьля вясельля. Латыгаль.

РАЗАЙСЬЦІСЯ зак. Скасаваць шлюб, развесціся. Як німа жызьні, дык лепі разайсьціся. Цепер жа гэта ні навіна. Трыгузі. Сягоньняшняя маладзёш такая: тут пажаніліся, тут і разайшліся. Заазер’е.

СВАТ м. 1. Сват. 2. Адзін з удзельнікаў дружыны. 3. Бацька мужа ў адносінах да жончыных ці бацька жонкі ў адносінах да мужавых бацькоў.

СВАТАЦЦА незак. Сватацца.

СВАТАЦЬ незак. Сватаць.

СВАТЫ мн. 1. Сват, жаніх, а таксама некаторыя родзічы жаніха, якія ідуць сватаць дзяўчыну. Учора былі ў Кацярынінай сярэньняй дачкі сваты. Толькі ні піла яна гарэлку. Сядзіца. 2. Шлюбны поезд або дружына 1.

СВАХА ж. Жанчына, якая займаецца сватаннем.

СВАЦЬЦЯ ж. 1. Тое, што і сваха. 2. Адна з удзельніц вясельнай дружыны. Усе свацьці, што прыехалі за Колям, як на падбор: маладыя, харошыя. Рогавічы. Трэба ш купіць і чырвоных насатак, бо многа ш свацьцяў прыедзя ад маладога. Сядзіца. 3. Маці мужа ў адносінах да жончыных ці маці жонкі ў адносінах да мужавых бацькоў.

СВАШКА ж. Удзельніца вясельнай дружыны з боку маладога. За большую свашку малады ўсягды бярэ каго-нібуць сь сясьцёр. Сядзіца.

СУВІСЬЦЯЛЬ м. Пачастунак, які прыносяць запрошаныя на вяселле. Даўней сувісьцялі насілі ў вялікіх місах. Заазер’е. Сьпячы аладак на сувісьцяль трэба было многа. Сядзіца.

УТРАТНАЯ прым. У выразах: аддаць утратная, вярнуць утратная — заплаціць грошы жаніху за выпітую гарэлку ў тым выпадку, калі дзяўчына раздумае ісці замуж; спагнаць утратная — забраць плату ў маладой за выпітую гарэлку, калі яна адкажацца выйсці замуж.

ХАДЗІЦЬ незак. Кахацца. Ходзя ш Іван Аксінін з Галяй, алі муся яна ня пойдзя за яго. Буйлі.

ШЛЮБАВІНЫ мн. Вяселле. Шлюбавіны — гэта тоя ш вясельля. Заазер’е.

ШЛЮБНЫ прым. Які мае адносіны да шлюбу.

ШЛЮП м. Вяселле
==================================
Вечар добры! Мяне бацькі з дзяцінства прывучылі называць "кухонную дошку" дэнкам, але ні ў адным слоўніку я такой назвы не сустракаў. Ці сапраўды існуе ў літаратурнай беларускай мове слова "дэнка"?

***

Вітаем!

Прыведзенае вамі слова — з народных гаворак. Фіксуецца яно, напрыклад, у "Слоўніку гаворак цэнтральных раёнаў Беларусі", "Слоўніку беларускіх гаворак паўночна-заходняй Беларусі і яе пагранічча" (гл. прымацаваныя выявы).

У сучаснай беларускай літаратурнай мове яно адсутнічае. 

Заўважым, што ў дыялектных крыніцах гэты назоўнік падаеццца ў жаночым родзе.

Паводле "Этымалагічнага слоўніка беларускай мовы" слова "дэнка" — запазычанне з польскай мовы (denko), у якой яго адпаведнік з'яўляецца памяншальнай формай да dno. Назва дошкі ўтварылася праз падабенства з "круглым драўляным дном/накрыўкаю бочкі".

Нарматыўная назва кухоннае дошкі — "днушка".

Днушка, -а, ніякі род 
 Дошчачка, на якой крышаць мяса, агародніну і пад.
http://www.skarnik.by/tsbm/20675

У іншых беларускіх гаворках сустракаюцца наступныя словы для называння кухоннае дошкі: "дэнца", "донца", "дно", "днушка", "днішка", "кружок", "доска", "стальніца", "крышка".
(гл. далучаныя мапы і апісанні з "Лексічнага атласу беларускіх народных гаворак").

Пытаўся [id88357715|Радаслаў Грыгаровіч]
==================================
Дзень добры.

Як сказаць "в частности" па-беларуску?

Дзякуй за адказ.

***

Вітаем!

У прыватнасці.

http://www.skarnik.by/rusbel/102754

Пытаўся [id17496792|Артур Свідрыцкі]
==================================
Вітаю, шаноўнае Спадарства! З чаго трэба пачаць вывучэнне вашай мілагучнай мовы украінскамоўнаму носьбіту? Што параіце ўкраінцу пачаткоўцу ў вывучэнні беларускай мовы? Зарання дзякуй!

* * *

Вітаем!

Матар'яламі вывучаць беларускую мову для замежнікаў дзяліліся ў гэтым допісе:

http://vk.com/wall-71024062_2113

Пытаўся [id262838820|Ян Праўдаруб]
==================================
Добры дзень, цікавіць, як па-беларуску будзе "качаться/прокачиваться" ў сэнсе кіберспорту — набіраць ўзроўні.

***

Добры дзень!

Паколькі слова, што вас цікавіць, — са сферы геймерскага слэнгу, які ў беларускай мове развіваецца марудна і з'яўляецца маладаследаваным, мусім адзначыць, што адзінага ўстоянага адпаведніка на дадзены момант наша мова не мае. 

Як варыянты для перадачы англійскага "to level up" можна выкарыстоўваць "павялічыць, павысіць, узняць, падняць, атрымаць новы ўзровень". 

"To level up a skill" — павысіць, палепшыць, узняць навык.

У значэнні агульнага паляпшэння параметраў героя ўжываецца дзеяслоў "падымаць": падымаць персанажа. Тэарэтычна таксама магчымае выкарыстанне слова "мацавацца".

Пытаўся [id70090239|Павел Аксіновіч]
==================================
Я ведаю, што па беларуску "извини" будзе - "прабач" Але ж у школе дачцы далі пісаць — "ізвЕні". Такі варыянт таксама ёсць?

***

Вітаем!

У сучаснай беларускай літаратурнай мове няма дзеясловаў "ізвініць" або "ізвеніць".

Беларускімі адпаведнікамі да рускага "извинить" з'яўляюцца словы "прабачыць", "выбачыць", "дараваць" і "падараваць".

Пытаўся [id35446158|Андрусь Войніч]
==================================
Пра ўсё на свеце на беларускай мове!
==================================
#пошта

У каго ёсць казка "Неслух" А. Якімовіча ? Вельмі патрэбна, а знайсці ў сеціве не магу.
==================================
26 лістапада 1891 году нарадзіўся Ян Станкевіч — беларускі мовазнаўца, гісторык, палітычны дзяяч, доктар славянскай філялёгіі й гісторыі.

Аўтар працаў па беларускай гісторыі, гістарыяграфіі, мовазнаўстве («Месца беларускага языка сярод іншых славянскіх языкоў і час яго ўзьнікненьня», 1930; «Час узьнікненьня беларускага і ўкраінскага народаў», 1931; «Крыўя-Беларусь у мінуласьці», 1942; «Этнаграфічная і гістарычная тэрыторыі і граніцы Беларусі», 1953, на беларускай і ангельскай мовах; «3 гісторыі Беларусі»,1958; Mova rukapisu Al Kitab. Kryvickaha muzeju Ivana Łuckieviča u Vilni. Čaść 1. Fonetyka, New York, 1954; «Нарысы з гісторыі Вялікалітвы-Беларусі», 1978). 

Трансьлітараваў кітаб 1-й паловы 18 ст. (Кітаб Івана Луцкевіча). Падрыхтаваў «Беларуска-расейскі (Вялікалітоўска-расейскі) слоўнік» (выд. ў 1990).

http://be-x-old.wikipedia.org/wiki/Ян_Станкевіч
==================================
«Руская» мова.

У Вялікім Княстве Літоўскім старабеларуская мова, якая была дзяржаўнай, здаўна афіцыйна звалася «рускай». Таму Біблія Ф. Скарыны і мае назоў «Руская».

«Па-руску», «рускімі літарамі» патрабавала ад службоўцаў складаць дакументы наша тагачаснае заканадаўства. 

У Маскве мова нашых продкаў лічылася «літоўскай», і яе там слаба разумелі, патрабуючы ў паслоў або купцоў перакладніка. 
Ліцьвіны мову суседняй дзяржавы называлі «маскоўскай».

«Літоўскай» беларускую мову нярэдка менавалі і заходнееўрапейскія падарожнікі. Да прыкладу, у першай палове XVI ст. аўстрыйскі дыпламат Сігізмунд Гэрбэрштайн пісаў, што па-літоўску бізон будзе зубр (Suber). Тым часам летувісы завуць гэтага звера stumbras. 

Аднак былі выпадкі, калі і самі жыхары Княства, як, напрыклад, асветнік Лаўрэн Зізані, называлі нашую мову «літоўскай» або «літоўска-рускай». Адам Міцкевіч, які ў 40-х гадах XIX ст. чытаў у Парыжскім універсітэце лекцыі пра славянскія літаратуры, казаў: «На беларускай мове, якую называюць русінскай або літоўска-русінскай, гаворыць каля дзесяці мільёнаў чалавек; гэта самая багатая і самая чыстая гаворка, яна ўзнікла даўно і выдатна распрацавана. 

У перыяд незалежнасці Літвы вялікія князі карысталіся ёю для сваёй дыпламатычнай перапіскі».

Цяпер гістарычны назоў «руская мова» таксама прыватызаваны ўсходнімі суседзямі, што служыць асновай для вялікадзяржаўных спекуляцыяў. Да прыкладу, некаторыя расейскія аўтары характарызуюць дзяржаўную мову Вялікага Княства Літоўскага як «русскую» (у сучасным разуменні), а Ф. Скарыну называюць «русским печатником и просветителем».
http://www.belhistory.com/language.shtml
==================================
Вітаю! Дапамажыце, калі ласка, вызначыцца. Як правільна сказаць: "скрыжаваць ногі ў частцы ладыжак", ці "... у вобласці ладыжак", ці наогул "... у ладыжках", можа і лОдыжках (паводле google-перакладчыка)?
І такое пытанне. Разумею, як выкарыстоўваць словаспалучэнне "адно аднаго" у дачыненні да асоб, а вось, напрыклад, калі гаворым: " ...элементы не выключаюць адзін аднаго", у той час як , зыходзячы з кантэксту, маюцца на ўвазе элементы толькі жаночага роду ці рознага роду? 
Спалучаць, мяркую, трэба менавіта з " элементамі"? 
Дзякуй, калі знойдзеце магчымасць адказаць.
P. S.: пра асоб я неяк паспяшыла сцвердзіць сваю упэўненасць... Як тут: "успрыманне людзьмі адно аднаго" ці "адзін аднаго"?

***

Вітаем!

1) Адзначым, што слова "ладыжка" ў беларускай літаратурнай мове няма. Беларускім адпаведнікам рускага "лодыжка" будзе назоўнік "шчыкалатка":

http://www.skarnik.by/rusbel/37185

Таму па-беларуску можна сказаць "скрыжаваць ногі ў шчыкалатках".

2) Спалучаючыся ў сказе з назоўнікам у множным ліку, выраз "адзін аднаго (адна адну, адно аднаго)" дапасуецца да роду, які назоўнік мае ў адзіночным ліку. У выпадку са словамі "элементы (элемент)", "людзі (чалавек)" гэта будзе мужчынскі род, напрыклад:

► Вартавыя паведамілі, што ў лясы навокал шасці хат прасочваюцца адзін за адным нейкія людзі. (Кузьма Чорны. Заўтрашні дзень)

► У сваім жыцці гэтыя людзі як бы ненавідзяць адзін аднаго — у хатах вечныя сваркі і папрокі, і нават бойкі. (Кузьма Чорны. Радасць жанчыны)

► Яна, быццам цэмент, звязывае людзей. Яна дае ім найлепшы спосаб разумець адзін аднаго, адной думкай жыць, адной долі шукаць. (Цётка. Шануйце роднае слова!)

Форма "адно аднаго" на месцы тады, калі гаворка ідзе адначасова пра істот, прадметы ці з'явы ніякага роду або розных родаў: маладыя кахаюць адно аднаго (малады — м. р. і маладая — ж. р.), дзеці бавяцца адно з адным (дзіця — н. р.), брат з сястрою жывуць адно пры адным (брат — м. р. і сястра — ж. р.).

Пыталася [id197337275|Светлана Понюшко]
==================================
Добры дзень!
Як перакласці выраз "разрядить обстановку" на беларускую мову?

***

Добры дзень!

Дзеяслоў "разрадзіць" мае ў беларускай мове патрэбнае вам значэнне:

3. пераноснае значэнне Ліквідаваць напружанасць, аслабіць сілу дзеяння, праяўлення чаго-н. Разрадзіць міжнародную напружанасць. Разрадзіць атмасферу.

Таму па-беларуску можна сказаць "разрадзіць абстаноўку", "разрадзіць атмасферу", "разрадзіць сітуацыю", "разрадзіць напружанасць".

http://www.skarnik.by/rusbel/79116

Пытаўся [id165446398|Дима Белько]
==================================
18 лістапада 1883 году нарадзіўся Язэп Лёсік — беларускі пісьменьнік, публіцыст, мовазнаўца, пэдагог, нацыянальны й палітычны дзяяч. Акадэмік АН БССР (1928). Родны дзядзька Якуба Коласа, брат Антона Лёсіка.

Удзельнік Беларускага навуковага зьезду. Сябра Інбелкульту (1921—1930). Удзельнік Беларускай акадэмічнай канфэрэнцыі па рэформе беларускага правапісу і азбукі (1926).

Выступаў за захаваньне кірылічнага альфабэту. Ухваляў «навуковасьць і лягічнасьць» сэрбскай кірылічнай азбукі.

У 1923—1925 выступіў з крытыкай граматыкі Тарашкевіча, прапаноўваў значныя зьмены ў беларускім альфабэце, правапісе, граматыцы, прызначаныя да іхнага спрашчэньня, асноўваючыся на народнай беларускай традыцыі. 
У альфабэце: замены «ы->и», «й->ј», «э->є», увядзеньне літар «ӡ» і «ӡ̌» для перадачы афрыкат «дз» і «дж»; у правапісе: напісаньне галосных «я, е, ё, ю» на пачатках складоў у форме «ј+а, е, о, у», значнае пашырэньне прынцыпу «аканьня», скасаваньне мяккага знаку («мёртвай літары») між падвойных зычных і пасьля «з-с, ц-дз» перад мяккімі зычнымі.

Адзін зь першых арганізатараў дармовых беларускіх курсаў (Менск, восень 1917), ініцыятар аднаўленьня «Беларускага вучыцельскага хаўрусу», адзін з аўтараў ягонага статуту. Выкладнік у БДУ (1921-—1930). Аўтар падручнікаў па беларускай мове: «Практычная граматыка» (1921), «Беларуская мова. Пачатковая граматыка» (1924), «Беларуская мова. Правапіс» (1924).

Арыштаваны 25 чэрвеня 1938 году па справе «Контррэвалюцыйнай арганізацыі палітссыльных у Саратаве». 31 сакавіка 1940 году на спэцыяльным пасяджэньні НКУС асуджаны да пяці гадоў ГУЛАГу. Памёр на наступны дзень у Саратаўскай турме, паводле афіцыйнае вэрсіі ад сухотаў. Паводле іншае крыніцы быў застрэлены адразу пасьля абвяшчэньня прысуду. Месца пахаваньня невядомае.

Пасьмяротна двойчы рэабілітаваны: 8 кастрычніка 1958 году па другім прысудзе праз Акруговы суд Саратава і 10 чэрвеня 1988 году — Вярхоўным Судом Беларускай ССР па першым прысудзе. 
 
У 1990 годзе Язэпу Лёсіку вярнулі званьне акадэміка.

https://be-tarask.wikipedia.org/wiki/Язэп_Лёсік
==================================
#пошта

Сябры!
Запрашаем Вас далучыцца да суполкі "Літаратура па-беларуску". 
Будзем рады, калі Вы выкажаце свае прапановы і заўвагі. 
http://vk.com/belaruskaja_litaratura
==================================
Як па-беларуску семнадцатое?

***

Вітаем!

Сямнаццатае. 

http://www.slounik.org/search?dict=&search=%D1%81%D1%8F%D0%BC%D0%BD%D0%B0%D1%86%D1%86%D0%B0%D1%82%D0%B0%D0%B5&x=21&y=10

Пыталася [id307457205|Катерина Лущик]
==================================
Вітаю! Як правільна перакласці "в силу ряда причин"? 
"Занимает важное место в силу ряда причин".

***

Вітаем!

"У выніку шэрага (рада) прычын".

Пытаўся [id108852137|Міхась Прыка]
==================================
як правільна. "еш давай", ці "ясі давай"?

я ем
ты ясі
ён ёс(ь)ці
мы ямо/ядзім
і г.д. дзе тут наркамаўка, дзе тарашкевіца а дзе проста памылка?

***

"Ясі" — форма другой асобы адзіночнага ліку абвеснага ладу цяперашняга часу, напрыклад: Чаму ты так хутка ясі? Ты ж казаў, што не ясі мяса.

"Еш (еж)" — форма другой асобы адзіночнага ліку загаднага ладу, напрыклад: Еш (еж) марудней!

У трэцяй асобе адзіночнага ліку форма канчаецца на "ь": ён есць.

Форма "ямо" не фіксуецца сучаснымі нарматыўнымі крыніцамі. Аднак яе ўжывальнасць у літаратурнай мове пацвярджаецца прыкладамі з твораў аўтарытэтных айчынных аўтараў:

► — То ясі… Бачыш, мы ямо, скажам, хлеб, і Ойча наш — Бог таксама, мусіць, есць, бо далей і гаворыцца пра хлеб насушны… (Міхась Лынькоў. Міколка-паравоз)

► А ў Шуры ж мамы няма, і наогул… ну, гэта так добра, што вось мы ў нас, за нашым сталом, і ямо, і гаворым. (Янка Брыль. Золак, убачаны здалёк)

► — Мы як змалацiлi на насенне, то болей i не чапалi, — сказала маладзiца, прывальваючы каменем дзверы. — Старое ўсё яшчэ ямо. (Вячаслаў Адамчык. Чужая бацькаўшчына)

Формы абвеснага і загаднага ладоў можна спраўдзіць у Граматычным слоўніку дзеяслова:

http://www.slounik.org/dzsl

Есці — http://www.slounik.org/search?dict=dzsl&search=%D0%B5%D0%B6%D1%86%D0%B5&x=0&y=0 

Яшчэ пра формы дзеясловаў "даць" і "есці" можна пачытаць тут:

https://vk.com/wall-71024062?q=%D0%B4%D0%B0%D0%BC%D0%BE&w=wall-71024062_155%2Fall 

Пытаўся [id6707228|Яўген Якавенка]
==================================
Добры дзень!
Зацікавіла форма ўжывання аднаго слова. Пашукаў і ўбачыў, што яго фіксуе слоўнік Крапівы, але як размоўную форму. Пытанне: ці можна  гэткія словы (АФІЦЫЙНЫ слоўнік/РАЗМОЎНАЯ форма) скарыстоўваць у афіцыйным ужыванні?

***

Добры дзень!

Размоўныя словы выкарыстоўваюцца ў гутарковым, а таксама дапушчальныя — калі яны выконваюць стылістычную функцыю — у мастацкім і публіцыстычным стылях маўлення. Іх ужыванне ў афіцыйна-справавым, навуковым стылях з'яўляецца разбурэннем такой якасці маўлення, як яго дарэчнасць.

Напомнім, што жанрамі афіцыйна-справавога стылю з'яўляюцца:

► Акт
► Даведка
► Дагавор
► Загад
► Заява
► Пратакол
► Справаздача і інш.,

а жанрамі навуковага стылю:

► Артыкул
► Дапаможнік
► Лекцыя
► Манаграфія
► Слоўнік
► Энцыклапедыя і інш.

Пытаўся [id231440050|Аляксандр Брундукоў]
==================================
Дуэль. Ці павінна беларуская мова стаць адзінай дзяржаўнай?

Ці павінна ў Беларусі зноў быць адзіная дзяржаўная мова — беларуская? Як да такой перспектывы будзе ставіцца грамадства і ці ёсць бязболевы шлях да падобных рэформаў? Ці мусіць дзяржава ставіць сабе ў якасці мэты дасягненне аднамоўя на афіцыйным ўзроўні?

У чарговым выпуску «Дуэлі» пра надзвычай спрэчнае моўнае пытанне падыскутавалі публіцыст, літаратар і блогер Севярын Квяткоўскі і член-карэспандэнт НАН, прафесар, доктар філалагічных навук Аляксандр Лукашанец.

http://news.tut.by/politics/472570.html
==================================
Так
==================================
Не
==================================
Вітаю! Адкажыце, калі ласка, наколькі слушным з'яўляецца сцверджанне, што слова "балота" — русізм? Дзякуй!

***

Вітаем! 

Прыведзенае вамі сцверджанне — памылковае.

Слова "балота" фіксуецца яшчэ ў слоўніку Насовіча 1870 года (гл. прымацаваную выяву). Таксама яно ёсць у дарэформенных Расійска-беларускім і Беларуска-расійскім слоўніках Некрашэвіча і Байкова:

http://www.slounik.org/search?dict=bn&search=%D0%B1%D0%B0%D0%BB%D0%BE%D1%82%D0%B0&x=0&y=0

Гэты назоўнік ёсць і ў іншых славянскіх мовах, напрыклад у чэшскай (bláto), украінскай (болото), польскай (błoto).

Сінонімамі гэтага слова ў беларускай з'яўляюцца назоўнікі "ба́гна", "дрыгва́", "імша́ра" (мохавае балота), твань. Іх дакладныя значэнні глядзіце ў тлумачальным слоўніку на www.skarnik.by.

Пытаўся [id76747244|Billy Bons]
==================================
Як правільна: Вавілон ці Бабілон? Вефіль ці Бэтэль?

***

Паводле афіцыйнага правапісу (#наркамаўка) — "Вавілон" (фіксуецца ў Беларуска-рускім слоўніку Крапівы, Слоўніку беларускай мовы 1987 г. Бірылы, Беларускай энцыклапедыі) і "Вефіль" (ускосна фіксуецца ў Гістарычным слоўніку беларускай мовы пры тлумачэнні слоў "вефильчикъ", "вефилчикъ").

Паводле класічнага правапісу (#тарашкевіца) — "Бабілён" (форма фіксуецца ў дарэформенным Расійска-беларускім слоўніку Байкова і Некрашэвіча і ў зборы "Беларускі клясычны правапіс" 2005 г.), а форму "Бэтэль" у лінгвістычных крыніцах адпаведнага правапісу не ўдалося знайсці, затое яна фіксуецца ў перакладзе Пяцікніжжа Майсея, зробленым кс. Уладзіславам Чарняўскім у 1968 г.

Даведка:

Агульная крыніца, ад якой адгалінаваліся гэтыя розныя напісанні — старагрэчаская мова, дзе гарады пішуцца Βαβυλών і Βαιθηλ. Аднак першапачаткова яны паходзяць з акадскага bāb-ilāni і іўрыцкага Бэйт-Эль (іўрыт. ‏בֵּית אֵל‏), таму нельга сцвярджаць, што той ці іншы варыянт правільны адносна арыгінала, бо ўсе яны прайшлі праз грэчаскую.

У раннім (заходнім) варыянце β вымаўлялася як б, θ як т з прыдыханнем, а η — як э. З адпаведным вымаўленнем гэтыя элінізмы перадаваліся ў лаціну — Babylon і Bethel. У познім (усходнім, візантыйскім) β вымаўлялася як в, θ як англійскае th (міжзубнае) ў слове three, а η — як і. Літара λ гучала (і гучыць цяпер) і перадавалася ў кірыліцы як простае л, адпаведна λώ — як ло, у лацінскай мове — як lo. Прычыны перадачы з мяккім ль, будуць асветлены ніжэй. Кірыліца была створана на аснове грэчаскага алфавіта, таму β перадавалася як в, а θ як θ (фіта), якая, аднак, вымаўлялася не ідэнтычна, але набліжана да апісанага гука — як ф — і пазней была скасавана на карысць асобнай літары ф, η — як и. Таму ў тэкстах на старабеларускай мове, першай пісьмовасцю якой была кірыліца, элінізмы першапачаткова прыходзілі праз царкоўную праваслаўную літаратуру і перадаваліся па гэтай схеме.

У каталіцтве галоўнай мовай была лаціна, таму ў мовах з лацінскай графікай адпаведныя словы перадаваліся на лацінскі манер, у тым ліку ў польскай мове. У 1696 г. беларускую мову як дзяржаўную выціснула польская, а ў 1839 г. у выніку скасавання грэка-каталіцкай царквы на Беларусі частка вернікаў перайшла ў рыма-каталіцтва, якое на беларускіх землях тады было ў сферы польскага ўплыву і з польскай мовай. Другая частка перайшла ў праваслаўе, якое тады было ў расійскай сферы ўплыву і дзе панавала руская мова. У рускай мове перадача элінізмаў была такой жа, як і ў старабеларускіх царкоўных тэкстах.

Пры станаўленні новабеларускай мовы старабеларускія формы перадачы запазычанняў не ўлічваліся з прычыны разрыву традыцыі. На той момант культурная лексіка разам з запазычаннямі ішла з рускай і польскай моў. Беларусы, падзеленыя між канфесіямі, былі ў сферы ўплыву польскай ці рускай мовы, таму ўжывалі запазычанні згодна з гэтымі мовамі. Калі Браніслаў Тарашкевіч выдаваў "Беларускую граматыку для школ", то ў ёй быў задзейнічаны адпаведны "польскі" узус. Ён жа даў старт і вёў рэй у пазнейшым узусе, які быў зафіксаваны ў афіцыйных моўных выданнях Савецкай Беларусі. Гэты узус зафіксаваны ў дарэформенных слоўніках Байкова і Некрашэвіча і зборніку "Беларуская навуковая тэрміналёгія".

Польскім уплывам тлумачыцца і мяккае L у слове "Бабілён". З прычыны падзелу між польскай і рускай сферамі ўплыву беларусы пачыналі пісаць па-беларуску адпаведна польскай і рускай графікай (якія пазней мадыфікавалі да ўласных беларускіх алфавітаў). Прыстасоўваючы польскую графіку да беларускай мовы, L выбіралі для мяккага беларускага ль, а Ł — для цвёрдага л па аналогіі з агульнымі для польскай і беларускай мовы словамі, напр. łoś — лось, chleb — хлеб. Таму ў лацінізмах не кожнае першапачаткова лацінскае L перадавалася як ЛЬ, і гэта відаць у той жа "Беларускай граматыцы для школ", дзе згадваюцца і лацінізмы з цвёрдым Л, напр. "формула". Пры даследаванні выяўляецца, што цвёрдасць ці мяккасць дакладна супадае з цвёрдасцю і мяккасцю лацінізмаў у польскай мове. Яскравы прыклад — тыя ж словы "лаціна" і "лацінка". Сам жа лацінскі гук L — ні цвёрды, ні мяккі, ён "сярэдні", у залежнасці ад выпадку можа ўспрымацца па-рознаму, і ў старабеларускай мове фіксаваўся таксама па-рознаму.
Такім чынам, адпаведная форма запазычанняў у беларускай мове на пачатку 20 ст. тлумачыцца не дакладнай схемай іх асваення і не захаваннем ранейшай традыцыі, а агульнапрынятым устояным узусам на той момант.

У 1933 г. была праведзена рэформа, і многія запазычанні былі заменены на рускі манер, выключаючы перадачу спалучэнняў т+і ды д+і са змякчэннем і пакідаючы ранейшае асваенне праз ты і ды.

У 2005 годзе быў выпушчаны зборнік "Беларускі клясычны правапіс. Спроба сучаснай нармалізацыі", які ставіў мэту нармалізаваць дарэформенную норму ("тарашкевіцу"). Акрамя ўласна аднаўлення дарэформеннага узусу ў ім прапаноўваецца сістэма асваення іншамоўных запазычанняў, уключна з грэчаскімі. Паводле яе β перадаецца як б, θ — як т. Пра перадачу η нічога не сказана. Перадача λ як такая асобна не згадваецца, затое ёсць гаворка пра "сярэднееўрапейскае" з прыкладамі ў тым ліку і з грэчаскай мовы з напісаннем праз λ (Табл. 2), дзе прапануецца перадаваць мякка, і пра l з заходнееўрапейскіх моў, куды ўключаны і элінізмы, дзе прапануецца перадаваць, як правіла, мякка, з пэўнымі выключэннямі, але немагчыма вызначыць, пад што канкрэтна падпадае асваенне Βαβυλών як "Бабілён", як зафіксавана ў слоўніку БКП-2005. Імаверна, што тут дзейнічае проста дарэформенны узус, а ў выпадку з "Бэтэль" — лацінская і польская формы асваення Βαιθηλ (Bethel i Betel адпаведна). (Паводле Вікіпедыі: "У 1968 годзе дабраславенне на пераклад Бібліі ад Папы рымскага Паўла VI атрымаў ксёндз Уладзіслаў Чарняўскі. Яго пераклад ствараўся на аснове польскае «Бібліі тысячагоддзя» з выкарыстаннем тэкстаў лацінскай «Вульгаты», рускай Сінадальнага перакладу і польскай Бібліі Якуба Вуйка".)

Для афіцыйнага правапісу адсутнічаюць сістэмы асваення элінізмаў. Таму формы Вавілон і Вефіль тлумачацца узусам афіцыйнай нормы.

Сёння мовазнаўцы вядуць працу ў працоўных групах над агульнай, незалежнай ад правапісаў сістэмай асваення з розных моў, у тым ліку з грэчаскай.

Пытаўся [id214807893|Руслан Карамышаў]
==================================
#пошта

Запрашаем узяць удзел у Беларускай інтэлектуальнай гульні, дзе вы за кубачкам гарбаты ці келіхам піва зможаце паспаборнічаць у ведах і інтэлектуальных здольнасцях з іншымі камандамі – аматарамі беларускай культуры. Гульня складаецца з 9 тураў, у кожным з якіх пяць заданняў, акрамя фінальнага, дзе іх удвая больш. Пытанні прыдуманы так, каб удзельнічаць у баях розумаў цікава было ўсім, незалежна ад заглыбленасці ў «беларускую тэму».

Акрамя гэтага, вас чакаюць паэтычныя і музычныя сюрпрызы.
Працягласць – 2-2,5 гадзіны. 
Кошт квітка – 50 000 бел. рублёў за 1 чалавека.

Кароткая інструкцыя: 
1. Збярыце каманду ад 2 да 10 чалавек, зарэгіструйце яе 18 лістапада (рэгістрацыя будзе адкрыта з 12.00 у суполцы vk.com/belaruski_pab_kviz і facebook.com/groups/bel.int.fest). 
2. Прыходзьце 25 лістапада а 19-ай гадзіне ў клуб "Re:public" (Мінск, Прытыцкага 62, ст.м.Кунцаўшчына). 
3. Калі не маеце каманды, усё роўна прыходзьце. Абавязкова знойдзем для вас кампанію!

Раскінем розумам па-беларуску!
==================================
Калі вы карыстаецеся Android і слоўнікавым сайтам slounik.org, то гэтая праграма для вас!
==================================
Які беларускі аналаг расейскага "смотрины". Ведаеце, па-расейску кажуць "я на смотрины пришел - на людей посмотреть и себя показать", а як па-беларуску?

***

Вітаем!

Беларускімі адпаведнікамі расійскага "смотрины" з'яўляюцца словы "агледзіны" і "розгляды". 

Слова "агледзіны" мае два значэнні:

1. Агляд каго-, чаго-н. з мэтай знаёмства. 
2. Бытавы абрад знаёмства жаніха і яго сваякоў з нявестай. 

Назоўнік "розгляды" абазначае дзеянне паводле першага значэння дзеяслова разглядаць — разгледзець.

Агледзіны — http://www.skarnik.by/tsbm/2401
Розгляды — http://www.skarnik.by/tsbm/72443
Разгледзець — http://www.skarnik.by/tsbm/69534

Пытанне ад [id302355505|Свабода Нагбом]
==================================
Вітаю. Падкажыце, калі ласка, ці ёсьць усё ж адрозьненьне паміж словамі "маланка" і "бліскавіца"? 
Дзякую :)

***

Вітаем!

Словы "маланка" і "бліскавіца" супадаюць значэннем 'разрад атмасфернай электрычнасці ў паветры, звычайна ў выглядзе яркай звілістай лініі'. Аднак варта дадаць, што яны таксама маюць іншыя значэнні:

Маланка — http://www.skarnik.by/tsbm/37061

Бліскавіца — http://www.skarnik.by/tsbm/10165

Пыталася [id294536977|Яўгенія Стасевіч]
==================================
1. Што рабіць з нашымі "пограничниками"? Слова "граніца" не існуе быццам, аднак пагранічныя войскі ахоўваюць нашыя МЕЖЫ тым часам.
2. Ці ёсьць адпаведнік слову "опечаткаописка" у беларускай мове? Калі "опечатку" яшчэ можна як "памылка друку" перадаць, то што рабіць з "описками"? Польскае literówka падабаецца ў гэтым сэнсе, зручнае слова.

***

Вітаем!

1. У беларускай мове безумоўна існуе слова "граніца". Гэта пацвярджаюць як даныя слоўнікаў:

► ТСБМ — http://www.skarnik.by/tsbm/17941 

► Беларуска-расійскі слоўнік. Укладальнікі: Мікола Байкоў, Сцяпан Некрашэвіч — http://www.slounik.org/search?dict=bn&search=%D0%B3%D1%80%D0%B0%D0%BD%D1%96%D1%86%D0%B0&x=0&y=0

► Слоўнік беларускай мовы-2012 — http://www.slounik.org/search?dict=sbm&search=%D0%B3%D1%80%D0%B0%D0%BD%D1%96%D1%86%D0%B0&x=0&y=0,

так і шматлікія прыклады з айчыннай мастацкай літаратуры:

► Прайшлі мужчыны па граніцы
 І ўсе агледзелі драбніцы
 Ды сцісла бралі пад увагу,
 Як многа дасць зямля пасагу,
 Калі б яе купіць прыйшлося. (Якуб Колас. Новая зямля)

► А тым часам прайшла навіна, што за трынаццаць кіламетраў ад Нясвіжа на ўсход прайшла дзяржаўная граніца. (Кузьма Чорны. Млечны Шлях)

► Гэта граніца: з аднаго боку стоўп з расійскім арлом і табліцаю «Расея», з другога — з нямецкім арлом і табліцаю «Нямеччына». (Максім Гарэцкі. На імперыялістычнай вайне).

Такім чынам, выкарыстанне слова "пагранічнік", таксама зафіксаванага ў нарматыўных даведніках і ў мастацкіх творах, цалкам апраўданае.

Таксама адзначым, што слова "памежнік" выкарыстоўваецца ў літаратуры, але яго няма ў большасці слоўнікаў.

2. Рус. "опечатка" сапраўды перакладаецца на беларускую як "памылка друку": http://www.skarnik.by/rusbel/53507

 Рус. "описка" — бел. "апіска":

 http://www.skarnik.by/tsbm/6388

http://www.slounik.org/search?dict=bn&search=%D0%B0%D0%BF%D1%96%D1%81%D0%BA%D0%B0&x=0&y=0

http://www.slounik.org/search?dict=bnt02&search=%D0%B0%D0%BF%D1%96%D1%81%D0%BA%D0%B0&x=0&y=0

Пытаўся [id185329043|Федор Коэльо]
==================================
Мова наша. Ва́дзіцца 

Гэта слова не чуваць цяпер у мове гараджан. Дык іншы раз людзі яго і не зразумеюць. Нават тыя, хто ведае яго значэнне — не ўжываюць. Бо баяцца, што не зразумеюць. А можа баяцца, што гэта дыялектызм. На жаль, наша школа прывучыла нас успрымаць гэты тэрмін — дыялектызм — як лаянку і навучыла баяцца. Таму, акрэсліўшы нейкае слова ці з’яву гэтым тэрмінам, мы выракаем яе на смерць.

Але перш, як тужыць па забытых дыялектызмах, давайце праверым, ці сапраўды гэта дыялектызм. Глядзім «ва́дзіцца» ў вялікім тлумачальным слоўніку беларускай мовы… Не. Не дыялектызм. Слоўнік падае:

ва́дзіцца, -джуся, -дзішся, -дзіцца; незакончанае трыванне, размоўнае слова. Сварыцца, лаяцца, спрачацца з кім-н. Хоць віном, а не вадзіцай Поіш мяне, сваціца, — Не хачу з табой вадзіцца, Бо ты любіш вадзіцца. Гілевіч.
Я можа адно спрачаўся б з аўтарам гэтага слоўнікавага артыкула, ці размоўнае гэта слова.

На маю думку яно павінна ўспрымацца як стылістычна раўнапраўны сінонім да слова «сварыцца». Чаму? Бо гэта не тое самае. «Ва́дзіцца» адрозніваецца далікатным адценнем значэннем. Азначае яно, відаць, спрэчку бытавую, часам з намёкам на нейкую перыядычнасць і звыкласць гэтай з’явы. Таму, калі мы адціснем яго ў стылістычнае гета, акрэсліўшы толькі размоўным — пазбавім кніжныя стылі цудоўнай магчымасці выразіць гэтыя далікатныя адценні сэнсу. Дый наогул лепей не судзіць такім чынам слоў, бо можна памыліцца, а бачым, да чаго гэта можа прывесці — да іх паступовага знікнення.

А ёсць яшчэ аднакарэннае да яго — звада, звадка:

На што ж на зямлі Сваркі і звадкі, боль і гора, Калі ўсе мы разам ляцім Да зор? Максім Багдановіч. 

Да дробязей прыпомніў той вясновы, па-летняму сонечны дзень, калі ў хаце адбылася звада. Віктар Праўдзін.

Я стараюся не звяртаць увагі на гэтыя звады. Галоўнае — якасна рабіць сваю справу. «Звязда».

Не трэба не дабраўшы розуму цурацца бабуліных слоў ды запісваць іх у ненарматыўныя. Мы часта не ведаем абсягаў літаратурнае мовы, каб гэта зрабіць. Не маем слоўніка пад рукою, каб праверыць. Вось слова «спанатрыць» ці «збаёдаць», «гатоўка», «імбрычак» часта запісваюць у «дыялект», а гэтыя словы ёсць у тлумачальным слоўніку, іх ужывалі ды ўжываюць пісьменнікі і простыя носьбіты, як «новыя» так і «прыроджаныя». А вусная форма загаднага ладу дзеяслова «браць» — «бярэця»… Чым яна нязгодная з арфаэпіяй і граматыкай беларускай літаратурнай мовы? Далібог, яна ёй цалкам адпавядае. А вось многія «газетныя» формы і выразы нашыя пісьменнікі і заслужоныя навукоўцы якраз ганілі як «непісьменныя». На жаль, у шырокай свядомасці якраз гэтыя «непісьменныя» формы памылкова лічацца літаратурнымі, а жывыя, сапраўды літаратурныя, запісваюцца ў дыялектызмы. А гэта гучыць для іх прысудам смерці. Так мы і абдзіраем нашу мову, робячы яе беднай ды невыгоднай выкарыстоўваць. Не трэба абдзіраць.

 Лявон Маліноўскі
http://pda.nn.by/artykul/159296.html
==================================
Калі ласка, падкажыце, як будзе правільней і дакладней ужываць слова бамбавік ці бамбардзіроўшчык? І як правільна напісаць па-беларуску прозвішча Ильюшин? Іллюшын ці Ільюшын ?

***

Большасцю сучасных слоўнікаў фіксуецца варыянт "бамбардзіроўшчык". 

http://www.slounik.org/search?dict=&search=%D0%B1%D0%B0%D0%BC%D0%B1%D0%B0%D1%80%D0%B4%D0%B7%D1%96%D1%80%D0%BE%D1%9E%D1%88%D1%87%D1%8B%D0%BA&x=0&y=0

http://www.skarnik.by/tsbm/8953

http://www.skarnik.by/rusbel/6036

Варта адзначыць, што некаторымі крыніцамі фіксуецца 
і варыянт "бамбавік", напрыклад, ён ёсць у Ангельска-беларускім слоўніку В. Пашкевіч:

bomber 'ɑːə n. 1) бамбавоз -у m. , бамбавік -а m.

У мастацкай літаратуры выкарыстоўваюцца абодва варыянты:

► Такі сабе пікіроўшчык-бамбардзіроўшчык з крыламі, як 
у чайкі. (Уладзімір Караткевіч. Чорны замак Альшанскі)

► Адзін наш бамбардзіроўшчык тараніў нямецкі юнкерс Ю-88. (Васіль Быкаў. Кар'ер)

► Гэта сотні хаўрусьніцкіх бамбавікоў вяртаюцца з рэйду на Нямеччыну. (Кастусь Акула. Змагарныя дарогі)

► Таму што нашы бамбавікі робяць глыбокія налёты на варожыя аб'екты не толькі ўначы, але і ўдзень. (Уладзімір Федасеенка. Віхры на скрыжаваннях)

У зборніку Беларуская Навуковая Тэрміналёгія як ваенны тэрмін фіксуецца слова "бамбардыроўшчык" (Ваенны руска-беларускі слоўнік (1933)).

Такім чынам, для ўжывання ў літаратурнай мове прыярытэтным трэба лічыць варыянт "бамбардзіроўшчык" праз яго наяўнасць у нарматыўных слоўніках. Але выкарыстанне назоўніка "бамбавік" у неафіцыйным кантэксце не будзе ненатуральным з гледзішча сучаснага этапа развіцця лексічнай сістэмы беларускай мовы.

Дадамо, што сінонімам слоў "бамбардзіроўшчык" і "бамбавік" 
у літаратурнай мове з'яўляецца назоўнік "бамбавоз":

http://www.skarnik.by/tsbm/8943

"Бамбавоз" таксама зафіксаваны ў зборніку БНТ (у Практычным беларускім вайсковым слоўніку (1927) і Ваенным руска-беларускім слоўніку (1933)).

Пры выкарыстанні афіцыйнага правапісу прозвішча пішацца як "Ільюшын", класічнага — "Ільлюшын".

У Беларускай Энцыклапедыі прозвішча адпаведнага авіяканструктара фіксуецца як "Ільюшын".

На пытанне пра імя Ілья мы адказвалі раней:

https://vk.com/wall-71024062?q=%D0%86%D0%BB%D1%8C%D1%8F&w=wall-71024062_2649%2Fall

Пытаўся [id305015927|Алекс Богуш]
==================================
Добры вечар. 
Цi можаце параiць падручнiк па правiлах правапiсу Тарашкевiцай? Якiя галоўныя адрозьненьнi вы можаце сфармуляваць акрамя ўжываньня мяккага знаку дзе ён патрэбен? I, па магчымасьцi, падрабязна растлумачце правапiс мяккага знаку ў клясычным правапiсе?

***

Добры дзень!

Сучасныя правілы беларускага класічнага правапісу выкладзены ў зборы "Беларускі клясычны правапіс" (http://knihi.com/storage/pravapis2005.html). 

У гэтай крыніцы вы знойдзеце адказы на ўсе вашы пытанні.

Пытаўся [id214807893|Руслан Карамышаў]
==================================
Заўважыў напісанне бізнЭс і сЭкс, у медыях, якія прытрымліваюца афіцыйнага правапісу (павінна быць бізнес і секс). Ці з’яўляецца гэта вырыянтам, ці гэта памылка? Дзякуй.

* * *

Вітаем!

Пры карыстанні афіцыйным правапісам гэтыя варыянты з'яўляюцца памылковымі.

Часткова пытанне разглядалася раней — https://m.vk.com/wall-71024062_2315.

Спраўдзіць напісанне запазычанняў у сучасным правапісе можна ў Слоўніку беларускай мовы (2012), Беларуска-рускім слоўніку (2012), якія размешчаныя на http://slounik.org.

Пытаўся [id129040142|Іван Пятроў].
==================================
Добры вечар! у якіх сітуацыях выкарыстоўваецца слова "праца", а ў якіх слова "работа"?

***

Добры вечар! 

На гэта пытанне мы адказвалі раней:

https://vk.com/wall-71024062?q=%D1%80%D0%B0%D0%B1%D0%BE%D1%82%D0%B0&w=wall-71024062_2136%2Fall

Пыталася [id226481034|Марына Леута]
==================================
Рэпост, калі ласка. У беларускай мове літара "ё" заўсёды пішацца з дзвюма кропкамі. Заўсёды!

Напрыклад: Вясёлы, а не вяселы; вёска, а не веска; лёс, а не лес.
==================================
Как будет "кукла" на белорусском языке? ('лялька' не подходит) 
Заранее спасибо)

* * * 

Лялька — дакладны адпаведнік расейскага слова «кукла». Іншага варыянта беларуская мова не мае.

У пэўным кантэксце могуць прыдасца словы: статуэтка, марыянетка.

Пераноснае значэнне слова «кукла» ў беларускай мове перадае назоўнік «цацка»: быць цацкай у чужых руках.

Адзначым, што беларускае слова «кукла» азначае жаночую прычоску — http://www.skarnik.by/tsbm/34639.

Пыталася [id137805068|Яна Пхасават]
==================================
Моладзевая арганізацыя [club101470291|«Моладзь БНФ»] запускае дабрачынную акцыю «Падары дзецям кнігу». Акцыя накіравана на абнаўленне бібліятэк у дзіцячых бальніцах, дзіцячых дамах і інтэрнатах па ўсёй Беларусі!

Чым можа дапамагчы кожны?

1. Купіць добрую дзіцячую (падлеткавую) кніжку на беларускай мове (або на рускай ці ангельскай) і прынесці яе (іх) у месца збору, таксама можна ахвяраваць кнігі (часопісы) з асабістых калекцый.

Якія кнігі?

Беларускія казкі, апавяданні, расказы, падручнікі 1-11 класа, мастацкая літаратура (не савецка-камуністычна-ваенна-патрыятычна-НКУСшнага характару) - што-небудзь развіццёвае і натхняльнае. Якія-небудзь энцыклапедыі, пажадана на беларускай мове. Часопісы пазнавальнага характару, якія падыходзяць дзецям ад 6 да 18 год (GEO, NG і г.д.), іншую развіваючую літаратуру, якой могуць зацікавіцца дзеці (а перавагі ў іх бываюць розныя) і якая можа дапамагчы ім у духоўным і інтэлектуальным развіцці.

2. Вы можаце стаць валанцёрам - для працы над распаўсюдам інфармацыі аб акцыі ў інтэрнэце праз суполкі і сяброў, а таксама ў рэжыме афлайн праз улёткі і флаеры, альбо вы можаце прапаноўваць ідэі і дапамагаць ў пераадоленні праблем і вырашэнні розных задач.

3. Вы можаце стаць філантропам-мецэнатам, які надрукуе флаеры, улёткі, памятныя налёпкі-біркі на кнігі.

4. Усім, хто жыве не ў Мінску, але жадае паўдзельнічаць у акцыі і дапамагчы дзецям у сваім населенным пункце - звяртайцеся да каардынатараў праекта.
#кнігі_дзеткам
==================================
Чым адрозніваецца "заўжды", "заўсёды", "усягды"?

***

Добры дзень!

Варыянты "заўжды" і "заўсёды" — літаратурныя. Большасць слоўнікаў падаюць іх як абсалютныя сінонімы, хоць у некаторых "заўжды" пазначана як размоўнае (http://www.slounik.org/search?dict=krapivabr&search=%D0%B7%D0%B0%D1%9E%D0%B6%D0%B4%D1%8B&x=0&y=0).

Слова "ўсягды" — дыялектны сінонім "заўсёды". Фіксуецца ў Віцебскім краёвым слоўніку (гл. прымацаваную выяву).

Ужываў яго, прыкладам, Янка Купала:

Будзь смелым, як бура, што крышыць дубы, 
А будзе твой верх, тваё права ўсягды! 
(урывак з верша "Будзь смелым", 1913 г.)

Яшчэ адным дыялектным сінонімам гэтых слоў з'яўляецца "заўсягды".

Зазначым, у літаратурнай мове варта аддаваць перавагу нарматыўным варыянтам "заўжды" і "заўсёды".

Заўсёды — http://www.skarnik.by/tsbm/26256

Заўжды — http://www.skarnik.by/tsbm/26246

Заўсягды — http://www.skarnik.by/tsbm/26258

Пытаўся [id154947700|Захар Яноўскі]
==================================
Прывiтанне. Недавно читал книгу дочке и увидел там слово "кабета" не знал, что женщина у нас так же как и в польском языке, думал что жанчына. Какое из них более правильное? Или если оба правильные, то какое в каких случаях используется? Шчыры дзякуй.

***

Добры дзень!

У сучаснай беларускай літаратурнай мове нарматыўнымі з'яўляюцца абодва словы. Яны фіксуюцца большасцю слоўнікаў, напрыклад, Слоўнікам беларускай мовы-2012:

http://www.slounik.org/search?dict=sbm&search=%D0%B6%D0%B0%D0%BD%D1%87%D1%8B%D0%BD%D0%B0&x=0&y=0 

http://www.slounik.org/search?dict=sbm&search=%D0%BA%D0%B0%D0%B1%D0%B5%D1%82%D0%B0&x=0&y=0

Паводле тлумачальных слоўнікаў гэтыя словы розняцца значэннем. Слова "жанчына" называе больш шырокае разуменне, тым часам як "кабета" значыць 'сталая, звычайна замужняя жанчына'.

Жанчына — http://www.skarnik.by/tsbm/22277

Кабета — http://www.skarnik.by/tsbm/30306

Паводле этымалагічнага слоўніка і "жанчына", і "кабета" патрапілі ў беларускую мову з польскае.

Ад назоўніка "кабета" ўтвараецца прыметнік "кабецін" (які належыць кабеце, уласцівы ёй) — http://www.skarnik.by/tsbm/30307

Пытаўся [id17398703|Сергей Ерошевич]
==================================
Прывітанне. Як будзе правільна "сэсія" ці "сесія" ? 

(сертыфікат на фотас?сію)

***

Вітаем!

Калі вы карыстаецеся афіцыйным правапісам, то правільны варыянт "фотасесія". (http://www.slounik.org/search?dict=&search=%D1%84%D0%BE%D1%82%D0%B0%D1%81%D0%B5%D1%81%D1%96%D1%8F&x=0&y=0). Калі класічным — "фатасэсія".

Пытаўся [id36571145|Аляксандр Юргілевіч]
==================================
Заўтра, 21 кастрычніка, «Моўныя сустрэчы» ў «Арт Сядзібе».

✔ Серада, 21 кастрычніка, 18.30, «Арт Сядзіба», Уваход вольны.

✔  Вінцук Вячорка: лінгвіст, старшыня Анамастычнай камісіі ТБМ імя Скарыны.
Тэма: як нас заве сьвет, чаму скарот BY не найлепшы і ці дазваляе расейская граматыка напісаньне БЕЛАРУСЬ

«Арт Сядзіба», пр. Незалежнасьці, 58, гандлёвы цэнтар "Маскоўска-Венскі" (наступны за ЦУМам). 4 паверх (у правым пад'езьдзе ёсьць ліфт). Пакой 430.
==================================
Як па-беларуску сказаць адным словам "у мінулым годзе"
==================================
Прывітанне. 

Ці ёсць якая-небудь розніца паміж Нехта/хтосьці, нешта/штосьці і г.д. Як іх ужываць правільна? Дзякуй

***

Вітаем!

Прааналізаваўшы даныя тлумачальных слоўнікаў, можна сказаць, што самым яўным адрозненнем паміж словамі "нехта" і "хтосьці" з'яўляецца тое, што "нехта" мае значэнне 'якісьці мала каму вядомы чалавек (у спалучэнні з прозвішчам, імем)'. Таму трэба гаварыць "нехта Каліноўскі", а не "хтосьці Каліноўскі".

У астатніх значэннях істотныя адрозненні паміж гэтымі сінонімамі хутчэй адсутнічаюць. Да таго ж "хтосьці" тлумачыцца ў слоўніках праз прывядзенне сіноніма "нехта".

Словы "нешта" і "штосьці" могуць ужывацца як займеннікі, а таксама як прыслоўі.

Як займеннікі яны супадаюць значэннямі, хоць слоўнікі і падаюць займеннік "нешта" як двухзначны, а "штосьці" як адназначны. Аднолькавасць іх значэнняў можна пацвердзіць прыкладамі з літаратуры, у якіх "штосьці" ўжываецца і ў першым, і ў другім значэннях займенніка "нешта":

► Сідор прынагнуў голаў, штосьці напісаў пальцамі па стале, пасля сказаў: 
— Што ж, усякае бывае... (Цішка Гартны. Трэскі на хвалях)

► Але ж трэба штосьці прыдумаць. Каб аж млосна яму стала. (Алесь Якімовіч. Эльдарада просіць дапамогі)

► Салдаты заўважылі, што Раман паклаў штосьці ў рэчавы мяшок, і хлопец нават пачуў, як адзін з іх шапнуў другому: «Напэўна, сала». (Уладзімір Федасеенка. Пасля смерчу)

► Гэтыя людзі адразу стрэслі Шумрыка, а мяне не стрэслі. Дасталі штосьці бліскучае і — гах! (Павал Місько. Эрпіды на планеце Зямля)

Як прыслоўі "нешта" і "штосьці" маюць агульнае значэнне 'невядома чаму, чамусьці'.

► — Нешта ты, Сямён Парфёнавіч, хістаешся сёння. (Іван Шамякін. Сэрца на далоні)

► — Ведаеш, штосьці я цябе не пазнаю. (Масей Сяднёў. Раман Корзюк)

Адрозніваюцца гэтыя прыслоўі адным значэннем, якое ёсць у "нешта", але няма ў "штосьці": 'прыблізна' (яно ўжываецца з прыназоўнікамі). Да прыкладу:

► — Нешта каля трыццаці пяці на тыдзень для новых, здаецца. (Кастусь Акула. За волю)

Нехта — http://www.skarnik.by/tsbm/44864

Хтосьці — http://www.skarnik.by/tsbm/91094

Нешта — http://www.skarnik.by/tsbm/44906

Штосьці — http://www.skarnik.by/tsbm/94520

Пыталася [id11855216|Женя Булава]
==================================
Как по-беларуски слово "деготь" и "дегтярное мыло"?

***

Вітаем!

"Дзёгаць" і "дзягцярнае мыла"

http://www.skarnik.by/rusbel/17592

http://www.skarnik.by/tsbm/20556

Пытаўся [id41322605|Илья Данилов]
==================================
Добры дзень.
Цікавіць наступная рэч. Чаму НАваполацк, але НОвалукомль?

***

Добры дзень.

Паводле асноўнага правіла сучаснага афіцыйнага правапісу ў першай частцы складанага слова пішацца -а-, калі асноўны націск прыпадае на першы склад другой часткі, як у слове Навапо́лацк. Калі ж у другой частцы націск прыпадае не на першы склад, то ў першай частцы скаладанага слова пішацца -о-, як у слове Новалуко́мль.

Пытаўся [id67669738|Канстанцін Новікаў]
==================================
К примеру: Культурного — Культурн(ага)?

***

Вітаем! 

Калі пытанне датычыцца скланення прыметнікаў, то прыведзены вамі прыклад правільны.

Прыметнікі мужчынскага роду з асноваю на цвёрды, зацвярдзелы, Г, К, Х з націскам не на канчатку маюць у родным і вінавальным (у вінавальным толькі адушаўлёныя), а прыметнікі ніякага роду з такімі ж асновамі толькі ў родным склоне канчатак -ага.

http://slovo.ws/urok/belmova/06/001/112.html

Пытаўся [id35446158|Андрусь Войніч]
==================================
Вітаю! Як будзе слушна "Цімошкіна хатка" ці "Цімошкава хатка", калі Цімошка жаночага роду. 

*** 

Вітаем. 

"Цімошчына хатка", калі Цімошка жаночага роду. 

"Цімошкава хатка", калі Цімошка мужчынскага роду. 

Правіла: 

Прыналежныя прыметнікі ўтвараюцца: 1) ад асноў назоўнікаў мужчынскага роду — пры дапамозе суфіксаў -аў, -еў, -оў, -ёў: брат —> братаў, мядзведзь —> мядзведзеў, рыбак —> рыбакоў, Міхась —> Міхасёў 

2) ад асноў назоўнікаў жаночага роду — пры дапамозе суфіксаў -ін, -ын: бабуля —> бабулін, русалка —> русалчын, краўчыха —> краўчышын. 

Пры ўтварэнні прыметнікаў ад назоўнікаў жаночага роду з асновай на [к], [х] адбываецца чаргаванне гукаў [к]//[ч], [х]//[ш]. 

Прыналежныя прыметнікі, утвораныя ад уласных імён, пішуцца з вялікай літары: Дзімка —> Дзімкаў буквар, Аленка —> Аленчына кніга. 

http://slovo.ws/urok/belmova/06/001/120.html 

Пыталася [id112837200|Анастасія Забалатнюк]
==================================
Добры дзень!
Растлумачце, калі ласка, вось у гэтым сказе:
"...і іншыя лодкі прыплылí з Тыверыя́ды блізка да таго месца, дзе елі хлеб, калі Гасподзь узнёс быў падзя́ку", - чаму "ўзнёс быў", а не толькі "ўзнёс"?

***

Добры дзень!

У гэтым урыўку дзеяслоў "узнесці" ўжыты ў форме складанага прошлага часу, якая ўтвараецца з дапамогай дзеяслова "быць":

Быць (значэнне з Тлумачальнага слоўніка беларускай мовы):

6. У саставе складанага прошлага часу. [Мікуць] некалькі гадзін прасядзеў у канторы, куды пайшоў быў Костусь ад сталярскай работы. Чорны. 

Больш падрабязны разгляд гэтай формы вы знойдзеце ў прымацаваных выявах з дапаможніка мовазнаўца Івана Лепешава "Культура маўлення".

Таксама варта адзначыць, што ў дарэформавых граматыках на падставе гаворак паўночна-заходняй дыялектнай зоны ў значэнні формаў складанага прошлага часу падаваліся формы тыпу "быў пайшоўшы", "быў зрабіўшы" і да т. п. Браніслаў Тарашкевіч, апісваючы гэтую з'яву ў сваёй "Беларускай граматыцы...", называе іх формамі "запрошлага" часу. Сёння яны не падаюцца нарматыўнымі граматыкамі, але дагэтуль жывуць у гаворках названае дыялектнае зоны.

Пытаўся [id231440050|Аляксандр Брундукоў]
==================================
Пракаментуйце, калі ласка, слова "АўдыЯзапісы". Ці слушна выкарыстоўваць варыянт "АўдыЁзапісы"? Калі ТАК, то чаму?
Дзякуй за тлумачэнні.

***

Вітаем! 

У афіцыйным правапісе першая частка ў складаных словах пішацца нязменна як "аўдыя-". Гэта не залежыць ад націску ў апошняй частцы слова: аўдыяальбом, аўдыявізуа́льны, аўдыякале́кцыя, аўдыявідэасістэ́ма, аўдыяза́піс, аўдыяплэ́ер, аўдыятэ́кст.

У класічным правапісе гэтая частка пішацца праз галосную ё:

22. Галосныя ў неапошніх частках складаных словаў пішуцца незалежна ад націску ў апошняй частцы:

а) калі першая частка:

...

― аўдыё-, радыё-: аўдыёапаратура, аўдыёзапіс, аўдыёстужка; радыёаматар, радыёстанцыя, радыёсыгнал; (Збор правілаў "Беларускі клясычны правапіс", частка I, раздзел 6: http://knihi.com/storage/pravapis2005.html#texth2_6)

Такім чынам, калі вы карыстаецеся афіцыйным правапісам, адзіны магчымы для вас варыянт напісання — аўдыя-, калі класічным — аўдыё-.

Пытаўся [id98674558|Вадзім Талочка]
==================================
Прапануем да вашага прагляду другую серыю мультсерыяла "Чарапашкі-Ніндзя" ў беларускай агучцы. Просім прабачэння за доўгае чаканне, у нас былі тэхнічныя праблемы. Калі ласка, не выходзьце з групы, хоць серыі і выходзяць доўга, але ўсё ж такі выходзяць). У апісанні да відэа вы можаце знайсці спасылку на запасны плэер (калі раптам серыю выдаляць праваўладальнікі) ды спампоўку.

Выказваем асаблівую падзяку [club57714146|МТГ "RэZэрвацыЯ"] за дапамогу ў перакладзе серыі і пошуку актораў агучкі.
==================================
Вітаю! Дапамажыце, калі ласка, разабрацца ў спалучэннях: "паказальны палец" ці ўсё ж "указальны"? "орган дотыку" ці "орган адчувальнасці"?

***

Вітаем!

1) Указальны палец:

http://www.skarnik.by/rusbel/97399 

2) Орган дотыку. (Гэты тэрмін ужываецца, да прыкладу, у Чырвонай кнізе Рэспублікі Беларусь, у энцыклапедычным даведніку Земнаводныя. Паўзуны.)

Пыталася [id197337275|Светлана Понюшко]
==================================
Вітаю. Скажыце, калі ласка, ці ёсць у беларускай мове адпаведнік фразы "ваш покорный слуга"? Дзякуй.

***

Вітаем!

Адпаведнікам гэтага спалучэння ў беларускай з'яўляецца "ваш пакорны слуга".

http://www.skarnik.by/rusbel/87783

Пытаўся [id6669498|Тарас Ашурков]
==================================
Які націск у слове "захад" (захад сонца)?

***

Націск у гэтым слове прыпадае на першы склад: за́хад.

http://www.slounik.org/search?dict=krapivabr&search=%D0%B7%D0%B0%D1%85%D0%BE%D0%B4&x=0&y=0

Пытаўся [id158304824|Раман Лявончык]
==================================
Вітаю! Адкажыце калі ласка якія ёсць насамрэч беларускія мужчынскія імёны. Не пераклады на беларускую мову (Аляксандр, Аляксей), а штось мясцовае.

***

Вітаем!

У раздзеле "Абмеркаванні" справа ад сценкі ў нашай суполцы ў тэме, якая так і называецца — "тэма" :) вы можаце знайсці Слоўнік асабовых уласных імён Анны Усціновіч. У ім пададзены звесткі як пра запазычаныя, так і пра ўласнабеларускія мужчынскія і жаночыя імёны.

https://vk.com/topic-71024062_31430768?post=38

Пыталася [id56559604|Alesya Sherykava]
==================================
Добры дзень.
Нядаўна лазіў у сеціве і знайшоў сайт, дзе ёсьць сьпіс словаў, якія падобныя на расейскія.
http://knihi.com/storage/padrucnik/suhucnyja.htm
І там ёсьць некаторыя, сэнс якіх вельмі здзіўляе.
Рашыць, трактаваць і халява. 
На гэтыя словы пераклад не заўсёды адпавядае табліцы.
Скажыце калі ласка, ці можна гэтыя словы ўжываць як літаратурныя?
Дзякуй.

***

Вітаем.

У літаратурнай мове слова "рашыць", акрамя агульнавядомых, мае таксама размоўнае значэнне 'патраціць, расходаваць што-н. нажытае':

http://www.skarnik.by/tsbm/72365

"Трактаваць" сапраўды мае сярод сваіх значэнняў 'частаваць', але ў сучасных слоўніках яно падаецца як абласное:

http://www.skarnik.by/tsbm/83402
http://www.slounik.org/search?dict=krapivabr&search=%D1%82%D1%80%D0%B0%D0%BA%D1%82%D0%B0%D0%B2%D0%B0%D1%86%D1%8C&x=0&y=0

"Халява" — гэта 'частка бота, якая закрывае нагу ад ступні да калена', а таксама 'выдзьмутая шкляная цыліндрычная загатоўка, якую затым распрамляюць у ліст шкла'. Прыведзеных у табліцы значэнняў 'рот, горло' і 'гордость, чванство' ў сучаснай літаратурнай мове ў этага слова няма:

http://www.skarnik.by/tsbm/90320

Пытаўся [id68277180|Міхаіл Ермаловіч]
==================================
Дзень добры! Патлумачце, калі ласка, што за слова такое - "квяліцца"? Сам не памятаю, дзе сустракаў, і цяпер не магу знайсьці ані тлумачэньня, ані прыкладаў ужываньня...

***

Дзень добры!

Слоўнікамі літаратурнай мовы дзеяслоў "квяліцца" не фіксуецца.

Гэта слова — дыялектызм са значэннем 'дражніцца'. (Гл. прымацаваную выяву з "Матэрыялаў для дыялектнага слоўніка Гомельшчыны".) 

Сінонімам гэтага дзеяслова ў літаратурнай мове (акрамя "дражніцца") з'яўляецца слова "цвяліцца":

http://www.skarnik.by/tsbm/91309

Пытаўся [id170392414|Алексей Кухта]
==================================
Добры дзень, шаноўнае спадарства.
Як перакласьці наступныя выразы:
1) накачать наркотикамиалкоголем
2) травить байки
3) глаз алмаз
4) спорим я быстрее это сделаю
5) встать не с той ноги

І яшчэ.
Я б хацеў даведацца, адкуль можна ўзяць інфармацыю пра беларускую лаянку, бо, на колькі ведаю, яна існуе і мае шырокі слоўнікавы запас.

Шчыры дзякуй задапамогу.

***

1) У залежнасці ад кансістэнцыі наркотыка можна ўжыць дзеясловы накарміць/напаіць.
2) баяць (баяць байкі), балакаць
гл. значэнні адпаведных слоў:
баяць
http://www.skarnik.by/tsbm/9379
балакаць
http://www.skarnik.by/tsbm/8787
байка
http://www.skarnik.by/tsbm/8689
3) вастравокі
4) закладаемся (ідзём у заклад), што я хутчэй гэта зраблю?
Звярніце ўвагу, што спорить перакладаецца па-рознаму ў залежнасці ад сэнсу: 
- спрачацца - ў сэнсе "дыскутаваць"
- "закладацца" або "ісці ў заклад", або "біцца аб заклад" у сэнсе рускага "заключать пари".
5) устаць з левай (не з той) нагі

Пра лаянку чытайце наш ранейшы адказ:

https://vk.com/wall-71024062?q=%D0%BB%D0%B0%D1%8F%D0%BD%D0%BA%D0%B0&w=wall-71024062_478%2Fall

Пытаўся [id68277180|Міхаіл Ермаловіч]
==================================
Кто научит белорусскому?

***

Як мы разумеем, гэта пытаньне ня толькі да адмінаў, але і да ўсіх, хто ведае беларускую мову. Таму выносім гэтае пытаньне на агульнае абмеркаваньне і просім усіх, хто гэта прачытаў не заставацца абыякавымі, але адказаць дзяўчыне.

Спытала [id318027890|Камилла Соколова]
==================================
А сапраўды, ці можна пісаць "вогнетушыльнік" замест "вогнетушыцель"?

***

Вітаем! 

Паколькі гэта слова не фіксуецца акадэмічнымі слоўнікамі, яго выкарыстанне будзе разглядацца як ненарматыўнае рэдактарамі афіцыйных выданняў, настаўнікамі і выкладчыкамі ў школах і ўніверсітэтах і г. д. 

Да таго ж, як мы пісалі раней, у выпадках з небеларускім словаўтварэннем пажадана не проста выкідваць або замяняць значымыя часткі слоў, а шукаць аўтэнтычныя адпаведнікі ў аўтарытэтных крыніцах. Такім чынам, калі і пазбягаць слова "вогнетушыцель", то на карысць "агнятушыльніка", як слова, зафіксаванага ў зборніку "Беларуская навуковая тэрміналёгія".

Пытаўся [id214807893|Руслан Карамышаў]
==================================
Дзень добры! Цi можа выкарыстоўвацца на пісьме слова "замежнік" замест слоўнікавага варыянта "іншаземец"?

***

Добры дзень!

Так, слова замежнік выкарыстоўваецца і ў вусным, і ў пісьмовым маўленні. Гэта можна пацвердзіць прыкладамі з мастацкай літаратуры:

► Парыж стварыў французскі легіён з замежнікаў. (Кастусь Травень. Брыгадны генерал)

► Усё тое было відаць у люстэрках, i Памазок толькі зьдзіўляўся, як з нядаўняга качагара выходзіць зухаваты фарсісты замежнік. (Васіль Быкаў. Бутэльчына, альбо Прэзідэнт на дрэве)

Варта заўважыць, што "замежнік", як і "іншаземец", — нарматыўны варыянт: назоўнік фіксуецца ў Руска-беларускім слоўніку:

http://www.skarnik.by/rusbel/28457

Пыталася [id197337275|Светлана Понюшко]
==================================
Якія ёсьць варыянты для слова "тренировать"? Бо суфікс 
-іраваць ненатуральны для беларускай мовы ці як?

***

З пункту гледжання беларускага словаўтварэння ў дзеяслове "трэніраваць" можна вылучыць корань трэнір- і суфіксы -ава- і -ць, бо, напрыклад, пры спражэнні частка "трэнір" застаецца і суфікс мяняецца на -уй-: трэнір- -уй- -у, трэнір- -уй- -эш. Калі падыходзіць да гэтага слова з гледзішча іншамоўнага словаўтварэння, то можна казаць пра іншамоўны корань трэн-, іншамоўны суфікс -ір- і беларускія -ава- + -ць. Аднак веданне таго факта, што ў слове прысутнічае этымалагічна іншамоўны суфікс, не дазваляе проста ад яго пазбаўляцца. Напрыклад, ёсць словы з іншамоўным суфіксам 
-аж (бараж, пасаж, сабатаж, кабатаж), але не заўжды выпадае ці ёсць патрэба замяняць -аж на нешта беларускае.

У беларускай мове словы не ўтвараюцца паводле мадэлі корань + -іраваць. Усе словы, падобныя структурай да "трэніраваць", узніклі не ў беларускай мове, хоць сёння яны з'яўляюцца нарматыўнымі і шырока ўжываюцца. Да таго ж для многіх з іх уласнабеларускіх адпаведнікаў няма. Таму выкарыстанне слоў на -іраваць можа быць апраўданым, бо гэта проста запазычанні без прэтэнзій на сцвярджэнне мадэлі словаўтварэння. 

Мусім зазначыць, што збеларушваць такія словы шляхам простага выкідання часткі -ір- можна не заўсёды. Напрыклад, гэтага нельга рабіць, калі ў выніку атрымліваецца слова, незразумелае без дадатковых тлумачэнняў праз сваю будову. Але факт і тое, што ў некаторых (але не ўсіх) такіх слоў раней былі аналагі, засвоеныя іншым спосабам, 
г. зн. з -аваць, а не -іраваць. 
У тым разе, калі вам трэба знайсці аўтэнтычны аналаг, лепш за ўсё звярнуцца да беларускіх крыніц дарэформеннае пары (створаных да 1933 года). У выпадку з дзеясловам "трэніраваць" знаходзім прэцэдэнт у такой крыніцы, як Расійска-беларускі слоўнік М. Байкова і С. Некрашэвіча (1928), у якім ёсць наступны артыкул:

тренировать — трэнава́ць

Пытаўся [id214807893|Руслан Карамышаў]
==================================
Добры дзень, сябры. Прапаную Вам суполку http://vk.com/vishyvanki Гэта суполка для тых, хто цікавіцца сваім мінулым, сучасным, будучыняй. Глядзім, чытайма, абмяркоўвайма.
==================================
Вітаю! Што вы ведаеце пра "дзеясловіцу"?
Дзе можна пазнаёміцца зь яе правіламі? Дзякуй;)

* * * 

Вітаем!

Адказ на гэтае пытаньне можна знайсьці ў артыкуле Вікіпэдыі:

https://be-tarask.wikipedia.org/wiki/Дзеясловіца

Пытаўся [id129040142|Іван Пятроў]
==================================
КІРАЎНІЦТВА ААТ "ГОМЕЛЬАБЛАЎТАТРАНС" КАНЧАТКОВА ВЫНІШЧЫЛА БЕЛАРУСКУЮ МОВУ З ВОНКАВАГА АБЛІЧЧА ГОМЕЛЬСКАГА АЎТАВАКЗАЛА

Памятаеце нашу супольную атаку на "Мінсктранс" пра "абрасіеныя" праяздныя квіткі ў сталіцы? Мы ж тады перамаглі! Неабыякавыя беларусы даслаллі ў "Мінсктранс" больш за 500 зваротаў і менскія транспартнікі вымушаныя былі асадзіць назад сваё русіфікацыйнае рашэнне.

Давайце ж усе, каму не абыякавы лёс мовы на галоўным аўтавакзале Гомельшчыны - першай вобласці, якая сустракае гасцей Беларусі з Расіі ды Украіны, вобласці, якая мае даўнія традыцыі абароны беларускіх нацыянальных здабыткаў, дзе жыве шмат неасіміляваных беларусаў, якім дарагая іхняя мова, арганізуем масавыя звароты ў ААТ "Гомельаблаўтатранс", які курыраваў рэканструкцыю аўтавакзала і з'яўляецца асноўным ініцыятарам вынішчэння беларускай мовы з транспартнай галіны на Гомельшчыне ды ў прыватнасці абрасійвання вонкавага выгляду цантральнага абласнога аўтавакзала.

Прапануем ўсім неабыякавым скласці і адправіць электронны зварот у Адкрытае акцыянернае таварыства "Гомельаблаўтатранс". Згодна з законам "Аб зваротах грамадзян і юрыдычных асоб", каб работнікі прадпрыемства на працягу 15 календарных дзён АБАВЯЗАНЫЯ былі разгледзець зварот і даць пісьмовы (электронны) адказ КОЖНАМУ заяўніку, у КОЖНЫМ звароце мае быць згадана поўная назва арганізацыі, у якую накіроўваецца зварот, імя, імя па бацьку, прозвішча заяўніка, адрас месца яго жыхарства і адрас электроннай пошты (калі гэта электронны зварот). Калі Вы жадаеце, каб Вам адказ даслалі на паперы па пошце, гэта таксама трэба асобна прапісаць у звароце.

Паколькі дзеючае заканадаўства не патрабуе ад чынавенства захавання дэклараванага моўнага раўнапраўя, то прапаную акцэнтаваць увагу ў зваротах на тым, што выканаўшы ўсе надпісы выключна на другой дзяржаўнай мове, адказныя работнікі ААТ "Гомельаблаўтатранс" парушылі канстытуцыйны прынцып роўнасці дзвюх дзяржаўных моваў і пазбавілі грамадзянаў магчымасці ажыццяўлення канстытуцыйнага права выбару мовы пры карыстанні паслугамі аўтавакзала. Акрамя таго, варта пісаць пра тое, што Рэспубліцы Беларусь, як незалежнай дзяржаве, варта спрыяць развіццю сваёй нацыянальнай мовы, якая, дзякуючы розным негатыўным гістарычным падзеям, цяпер знаходзіцца ў заняпадзе. А сваімі дзеяннямі па выдаленні надпісаў, якія раней былі выкананыя на беларускай мове і замене іх надпісамі на расійскай мове, супрацоўнікі ААТ "Гомельаблаўтатранс" наадварот садзейнічаюць далейшаму заняпаду аднае з асноўных нацыянальных прыкметаў беларусаў як нацыі - нашай нацыянальнай мовы.

Звароты пра вяртанне беларускай мовы ў вонкавае аздабленне аўтавакзала Гомель можна накіроўваць на адрас электроннай пошты ААТ "Гомельаблаўтатранс" info@gomelavto.by (гэта звычайна больш вынікова) альбо запоўніць форму электроннага зварота на сайце: http://gomelavto.by/elektronnoe-obrashhenie/

ДАВАЙЦЕ НЕ СКУГОЛІЦЬ У САЦСЕТЦЫ, ШТО МОВУ НІШЧАЦЬ, А РАБІЦЬ РЭАЛЬНЫЯ КРОКІ ПА ВЫРАШЭННІ ПЫТАННЯ!!! НЕ ДАМО МАНКУРТАМ НАДАЛЕЙ ЗНІШЧАЦЬ НАШУ МОВУ!
==================================
Original: http://cs622826.vk.me/v622826921/4ba60/-v_VeWBV3w4.jpg
==================================
Запрашаем вас за добрым настроем і натхненнем у захапляльную вандроўку Мінск-Ліда-Ражанка-Жалудок-Мураванка-Мінск!

У дарозе вас чакаюць цікавыя экскурсіі, беларуская музыка і спевы, фотаздымкі, а таксама знаёмства з мясцовымі легендамі і паданнямі, у тым ліку з месцамі, дзе жывуць прывіды! 

У Лідзе мы завітаем у старажытны замак князя Гедыміна (пабудаваны ў далёкім 1325 годзе), які ўжо часткова адчынены пасля доўгай рэстаўрацыі. Пасля пройдзем па цэнтральных гарадскіх вуліцах, пабачым помнік архітэктуры ў стылі барока – Крыжаўзвіжанскі касцёл (1770 год) і Свята-Міхайлаўскую царкву ў стылі класіцызму, пабудаваную ў 1797-1825 гг. як касцёл святога Язэпа пры кляштары піяраў.

Далей мы наведаем вёску Ражанку Шчучынскага раёна, завітаем у прыгожы неагатычны касцёл Святых Апосталаў Пятра і Паўла, пабудаваны ў сярэдзіне 17 стагоддзя. 

Пасля накіруемся ў мястэчка Жалудок, дзе пабачым узведзены ў 1853 годзе ў сталі позняга класіцызму касцёл Унебаўзяцця Дзевы Марыі, а таксама трапім у палац Чацвярцінскіх, які пасля нядаўніх здымак айчыннага фільму жахаў “Масакра” стаў яшчэ болей містычным і зачаравальным. 

Апошняй кропкай падарожжа стане старажытная Маламажэйкаўская царква абарончага тыпу ў вёсцы Мураванка (16 стагоддзе). Храм даволі цікавы сваёй архітэктурнай формай ды гісторыяй, нездарма пісьменнік Славамір Антонавіч нават прысвяціў яму кнігу “Прывіды Маламажэйкаўскай царквы”. 

З атрыманымі ад вандроўкі эмоцыямі і ўражаннямі, у 20.00-20.30 вяртаемся ў Мінск! 

Кошт квітка складае 350.000 рублёў. 

Вандроўка адбудзецца 27 верасня (нядзеля), час: 9.00-20.30

Тэлефануйце зараз! 8 029 690 03 76
==================================
Венера - Мiлавiца
Венерический, венеролог - ???, ???

***

Вітаем!

Мілавіца — імя славянскай багіні кахання і народнае найменне планеты Венеры. Гэта слова не звязана са старажытнарымскай багіняй Венерай, імя якой дало назву галіне медыцыны.

Такім чынам, "венерический" і "венеролог" па-беларуску будуць "венерычны" і "венеролаг".

http://www.skarnik.by/rusbel/7862
http://www.skarnik.by/rusbel/7863
https://be.wikipedia.org/wiki/%D0%9F%D0%BB%D0%B0%D0%BD%D0%B5%D1%82%D0%B0_%D0%92%D0%B5%D0%BD%D0%B5%D1%80%D0%B0
https://be.wikipedia.org/wiki/%D0%92%D0%B5%D0%BD%D0%B5%D1%80%D0%B0%D0%BB%D0%BE%D0%B3%D1%96%D1%8F

Пытаўся [id35446158|Андрусь Войніч]
==================================
Абвяшчаем вынікі розыгрышу ангельска-беларускага слоўніка Валентыны Пашкевіч.
Пераможцай становіцца [id232179184|Яня Зайчанка].
Віншуем!
==================================
Якія адпаведнікі ёсьць у беларускай мове рускаму слову "размышлять"? Ці можна сказаць "меркаваць"?

***

У руска-беларускім слоўніку прыводзяцца адпаведнікі гэтаму рускаму слову:

http://www.skarnik.by/rusbel/78736

Як відаць, сярод іх ёсць і слова "меркаваць". Спраўдзіць, ці пасуе яно да вашага кантэксту, можна ў тлумачальным слоўніку:

Меркаваць — (http://www.skarnik.by/tsbm/38285)

Пытаўся [id214807893|Руслан Карамышаў]
==================================
Дзень добры! Які беларускі адпаведнік расейскаму слову "книгочей"? Кнігалюб як бы іншае слова, усё ж такі.

***

Дзень добры!

"Большой современный толковый словарь русского языка" Яфрэмавай на гэты конт падае:

книгочей Тот, кто любит читать; книжник I 1..
книжник I 1. Тот, кто любит книги [книга 1.], проводит много времени за книгой; любитель и знаток книг.

Як відаць, значэнне гэтых слоў адпавядае значэнню слова "кнігалюб" у беларускай мове:

http://www.skarnik.by/tsbm/33596

Таксама варта зазначыць, што ў беларускай мове ёсць і слова "кніжнік":

http://www.skarnik.by/tsbm/33605

Пытанне ад [id302355505|Свабода Нагбом]
==================================
Добры дзень! Калі ласка, дапамажыце з перакладам слова "бриар", "бриарное" у кантэксце "бриарное дерево"!

***

Добры дзень!

Ангельска-беларускі слоўнік у артыкуле "brier" падае:

II ɪ n. 1) эрыка f. (белае дрэўца) 2) люлька для курэньня (з кораня эрыкі)

Такім чынам, саму расліну, корань якой з'яўляецца матэрыялам для розных вырабаў, па-беларуску можна назваць "эрыка".

Слова bruyère паходзіць з французскай, з якой яно было запазычана ў іншыя еўрапейскія мовы (у англійскую ў дзвюх формах: "brier" і "briar", напрыклад "brier/briar root"). Таму ў беларускай, таксама як і, напраклад, ва ўкраінскай, магчыма ўжыванне слоў "брыяр", "брыяравы" (або "брыярны") для абазначэння матэрыялу з гэтай расліны.

Пыталася [id143561466|Людмила Жук]
==================================
Vitaju. Padkažycie, kaliłaska, jak pa-biełarusku budzie "сыворотка", "пахта", "обезжиренное молоко". Ščyry dziakuj.

***

Вітаем.

Рус. сыворотка — бел. сыроватка ('вадкасць, якая атрымліваецца пры адтопліванні, адстойванні кіслага малака'), сываратка ('вадкасць, якая атрымліваецца з крыві і лімфы пры іх згортванні') 
Рус. пахта — бел. маслёнка
Рус. обезжиренное молоко — бел. абястлушчанае малако

Пытаўся [id102742827|Міхаіл Кісель]
==================================
Можа ёсць які-небудзь беларускі адпаведнік англійскаму слову "manhunters"? З расійскай мовы атрымліваецца "Паляўнічыя за галовамі", але можа ёсць больш слушны пераклад?

***

Вітаем.

Магчыма, у пэўных кантэкстах прыдасца даслоўны пераклад з англійскай: "паляўнічыя на людзей". Як варыянт, можна паводле сэнсу ўжыць сінонім "пераследнікі". Яшчэ магчымыя пераклады — "шукальнікі, лаўцы злачынцаў".

Мусім, аднак, зазначыць, што варыянт "паляўнічы на галовы" фіксуецца ў Польска-беларускім слоўніку:
http://www.slounik.org/163080.html

Пытаўся [id15305694|Міхаіл Каралевіч]
==================================
Перакладзiце, калi ласка:
Цены приведены справочно! Временно работаем ТОЛЬКО с юридическими лицами по безналичному расчету! Наличие и актуальные цены уточняйте у наших специалистов.

***

Прыведзены даведачныя цэны! (Магчымы варыянт: Цэны прыведзены для даведкі!) Часова працуем ТОЛЬКІ з юрыдычнымі асобамі па безнаяўным разліку! Наяўнасць і актуальныя цэны ўдакладняйце ў нашых спецыялістаў.

Пытаўся [id146584469|Агняслаў Яр]
==================================
Украінцы патрабуюць беларусізацыі чыгункі, экспарту й кантактаў з афіцыйным Менскам

Украінская грамадзкасьць выступіла з прапановай выкарыстоўваць беларускую мову замест расейскай у стасунках зь Беларусьсю. Першай установай, якая магла б перайсьці на беларускую мову, называецца чыгунка.

Пэтыцыя скіраваная прэзыдэнту Ўкраіны Пятру Парашэнку. Першымі крокамі беларусізацыі называюцца суправаджэньне па-беларуску паведамленьняў пра рух цягнікоў, якія прыбываюць зь Беларусі ці едуць у Беларусь, стварэньне беларускай вэрсіі сайту амбасады Ўкраіны ў Беларусі, а таксама распрацоўка беларускамоўных вэрсіяў этыкетак для ўкраінскай прадукцыі, якая экспартуецца ў Беларусь.

Адрас пэтыцыі
https://petition.president.gov.ua/petition/3520

http://www.svaboda.org/content/article/27242675.html
==================================
как правильно "ОЗЁРА" - возеры, азёры альбо возера?

***

Азёры.

З лічэбнікамі 2, 3 і 4 ўжываецца форма "возеры".

http://www.slounik.org/search?dict=nazounik&search=%D0%B2%D0%BE%D0%B7%D0%B5%D1%80%D0%B0&x=0&y=0 

Формы назоўнікаў можна спраўдзіць у Граматычным слоўніку назоўніка (http://www.slounik.org/nazounik).

Пытаўся [id35446158|Андрусь Войніч]
==================================
⚠ Увага!

Абвяшчаем розыгрыш ангельска-беларускага слоўніка Валентыны Пашкевіч.

📖 Кніга зьяўляе сабою  першы ангельска-беларускі слоўнік сярэдняга памеру (каля 30 тысячаў слоўнікавых артыкулаў), вынік шматгадовай працы Валентыны Пашкевіч і супрацоўнікаў Беларускага Інстытуту Навукі і Мастацтва (БІНіМ) у ЗША і Канадзе.
Асаблівасьцю слоўніка ёсьць ужываньне ў ангельскай частцы амэрыканскага варыянту ангельскае мовы, як больш пашыранага ў сьвеце. Гэта датычыць асаблівасьцяў правапісу, вымаўленьня, сэмантыкі слоў і фразэалёгіі. У беларускай частцы ўжываецца клясычны правапіс. У канцы кнігі дадаткова зьмешчаны слоўнік геаграфічных назоваў.

📝 Умовы ўдзелу простыя:

1) Быць (або стаць) падпісантам старонкі [club71024062|Дапамога па беларускай мове].

2) Зрабіць перапост гэтага запісу й не выдаляць яго да пачатку розыгрышу.

Пераможцу абяруць лёсаваньнем і абвесьцяць 21-га верасьня а 12-й гадзіне.

Посьпехаў!
==================================
Вітаю.
Ці слушна ўжываць такія словы як "камандоўца" і "прапагандоўца"?

***

Вітаем.

У беларускай мове ёсць словы "камандзір" і "прапагандыст".

http://www.slounik.org/search?dict=sbm&search=%D0%BA%D0%B0%D0%BC%D0%B0%D0%BD%D0%B4%D0%B7%D1%96%D1%80&x=0&y=0

http://www.slounik.org/search?dict=sbm&search=%D0%BF%D1%80%D0%B0%D0%BF%D0%B0%D0%B3%D0%B0%D0%BD%D0%B4%D1%8B%D1%81%D1%82&x=0&y=0

► Другі, што быў са мной, — гэта камандзір майго палка. (Кузьма Чорны. Млечны шлях)

► Камандзір палка вас сам пад трыбунал аддасць. (Васіль Быкаў. Атака)

► Мой маёр-прапагандыст таксама разы два вылазіў на дарогу. (Васіль Быкаў. Сцяна)

► Маўклівага для прапагандыста, упартага, цяжкаватага па характару Тужыкава ён паважаў за тое, што той заўсёды трымаўся пэўнай думкі. (Іван Шамякін. Сэрца на далоні) 

У выпадку, калі ў мове ўжо ёсць словы для абазначэння пэўных паняццяў, ствараць і ўжываць новыя без пільнае патрэбы абсалютна не варта.

Пытаўся [id214807893|Руслан Карамышаў]
==================================
"Дзіцям" ці "дзецям"?

***

Дзецям.

http://www.slounik.org/search?dict=nazounik&search=%D0%B4%D0%B7%D0%B5%D1%86%D1%8F%D0%BC&x=0&y=0 

Раім спраўджваць формы дзеясловаў у Граматычным слоўніку на slounik.org (http://slounik.org/dzsl/)

Пытаўся [id214807893|Руслан Карамышаў]
==================================
А як будзе па-беларуску надпіс пра аптэчку ды іншае?

* * *

Надпіс злева фармальна напісаны правільна. Нарматыўныя слоўнікі фіксуюць формы "тушыцель" і "вогнетушыцель". Але зазначым, што ўласнабеларускаю формаю ёсць назоўнік "тушыльнік" (фіксуецца нарматыўнымі слоўнікамі), ад якога лагічна ўтварыць "вогнетушыльнік" (на жаль, не фіксуецца сучаснымі слоўнікамі). 
Затое слоўнік "Тэхнічная тэрміналёгія" (1932) са зборніка "Беларуская навуковая тэрміналёгія" (том 4) падае формы "агнятушыльнік", "агнягасільнік" адпаведнікамі да расейскага "огнетушитель".

Яшчэ адзін варыянт, якім можна перадаць значэнне слова "вадзіцель" і які мае перавагу, — "кіроўца".

Пару кіроўца/вадзіцель і суфікс "цель" разглядалі тут
https://vk.com/wall-71024062_4236

Пытаўся [id162307661|Ростислав Дзюба]
==================================
Куды падае націск у слове "людзям"? Ці магчыма ўжываньне націску на "я" ў гэтым слове?

***

Слова "людзі" ў давальным і месным склонах мае варыянтны націск: лю́дзям і людзя́м, лю́дзях і людзя́х.

http://www.slounik.org/search?dict=nazounik&search=%D0%BB%D1%8E%D0%B4%D0%B7%D1%8F%D1%85&x=0&y=0

Пытаўся [id214807893|Руслан Карамышаў]
==================================
Вітаю! Падкажыце, калі ласка, як перакласці на беларускую "речь"? У сказе "Единицей, отражающей в найпростейшем виде единство мышления и речи, является значение слова" і гэта не мова, прамова, размова, гутарка, гамонка, гаворка.

***

Вітаем!

У вашым прыкладзе трэба ўжыць слова "маўленне".

http://www.skarnik.by/tsbm/37898

http://www.slounik.org/search?dict=krapivabr&search=%D0%BC%D0%B0%D1%9E%D0%BB%D0%B5%D0%BD%D0%BD%D0%B5&x=0&y=0

Пытаўся [id80145325|Эдуард Мохорев]
==================================
Агучаны па-беларуску фільм "Ненажэрны", прэм'ера якога адбылася у нас на Фэстывалі беларусаў на Байкале 3-9 жніўня.

Сапраўднае мужчынскае кіно з мужчынскім характарам. Аніякіх прыгажунь, аніякага каханьня, аніякае рамантыкі. Толькі суворыя вайскоўцы, якія патрапілі ў пастку крывавага забойцы, і галоўны герой - баязьлівец, што вымушаны зрабіць складаны выбар: альбо самому зрабіцца такім самым забойцам, альбо дазволіць сябе забіць, альбо набрацца мужнасьці і пераадолець сваю маладушнасьць.

Кіно, вартае прагляду. Вельмі якасныя дэкарацыі, бездакорныя касьцюмы, незвычайная музыка. Цікава, што ў музычных кампазіцыях фільму добра чуваць гукі цымбалаў.

У перакладзе толькі літаратурная беларуская мова, лаянкі і брудных словаў няма. Але не раім глядзець дзецям і жанчынам, бо ў фільме прысутнічаюць кроў і забойствы.

Глядзіце, пакідайце вашыя водгукі!

Спампаваць праз торэнт можна на Баравіку: http://www.baravik.org/post/7950/#p7950
==================================
Вітаю. Скажыце калі ласка, як правільна "зрада", ці "здрада"? Слоўнік Нэкрашэвіча і Байкова кажа, што "зрада", а Google translate — "здрада". Ці можна лічыць, што абодва варыянты - правільныя?

***

Вітаем!

У сучаснай літаратурнай мове ўжываецца назоўнік "здрада". 

"Зрада" — дыялектнае слова. Акрамя слоўніка Байкова і Некрашэвіча, яно ёсць, напрыклад, у Краёвым слоўніку ўсходняй Магілёўшчыны.

Хацелася б дадаць, што мы не раім карыстацца перакладчыкам Google. Калі ў вас узнікаюць пытанні, лепей спраўджваць словы і іх формы па слоўніках на сайтах skarnik.by і slounik.org.

Пытаўся [id130166008|Антон Антонаў]
==================================
Перыядычна зьяўляецца патрэба ўжыць "не отвлекайся", але ня ведаю як гэта слушна сказаць. "Не адцягвай сваю увагу" гучыць неяк "громоздко". (Дайце яшчэ адпаведнік апошняму слову).

***

Вітаем!

Найлепшымі адпаведнікамі гэтаму выразу будуць "не адрывайся", "будзь уважлівы".

Таксама рускі дзеяслоў "отвлекаться" можа перакладацца на беларускую як:

► забывацца (адыходзіць ў думках ад рэчаіснасці; пераставаць думаць пра тое, што хвалюе)

► развейвацца (адыходзіць ад якіх-н. думак, перажыванняў)

Выраз "не адцягвай сваю ўвагу" ў слоўніках не фіксуецца.

Рус. громоздко — бел. грувастка

Пытаўся [id12996983|Павал Дзедуль]
==================================
Мова наша. Тэрмінова — спешна, пільна 

У каментарах пад адным артыкулам хтосьці з чытачоў заўважыў, што мы зачаста ўжываем прыслоўе «тэрмінова». І слушна заўважыў.

Слова гэтае распаўсюдзілася досыць нядаўна. Я мяркую, распаўсюдзілася таму, што «тэрмінова — тэрмін» хораша кладзецца на расейскую мадэль «срочно — срок». Па-беларуску можна сказаць на некалькі спосабаў. Тлумачальны слоўнік беларускай мовы ў такім значэнні падае слова «пільны»:

пільны, -ая, -ае.

1. Які патрабуе неадкладнага выканання, неабходны, тэрміновы. Толькі сыдзе снег — і да позняй восені не было часу займацца падрыхтоўкай: хапала іншай, больш пільнай работы! С. Александровіч. Сёння дзед Аляксей прыйшоў па вельмі пільнай патрэбе да начальніка міліцыі. Паслядовіч. Радыё — бясспрэчна, цудоўная рэч, але ж які неасцярожны гэты Віцька Радзюк, калі карыстаецца ім без пільнай патрэбы — няхай чуе ўвесь свет. Хадкевіч.

2. Старанны, руплівы, дбайны. — Але ж вы кажаце, што ён паслухмяны. А калі чалавек паслухмяны, то і пільны. Пальчэўскі. Самым першым друкаваным творам «Музыка» паэт [М. Багдановіч] выявіў ужо сваю пільную цікавасць да тэмы мастака і мастацтва. Лойка.

3. Уважлівы, неаслабны. Жыццё і творчасць народнага паэта Беларусі Янкі Купалы прыцягваюць пільную ўвагу даследчыкаў яшчэ з тых часоў, калі выйшла ў свет першая яго кніжка. Навуменка. Старшыня рыхтуецца да гутаркі аб пільным нясенні каравульнай службы. Жычка. Кожная лустачка хлеба была на пільным ўліку. Новікаў. // Зоркі, чуйны, праніклівы. Анісім спалохаўся пільнага Алімпінага позірку. Сабаленка. Затое ў Генадзя вока пільнае. Зрок у яго проста выдатны. Васілёнак.

Філолаг Юры Пацюпа раіць і іншы спосаб — «спешна». Гэтую ж лексему падае таксама і тлумачальны слоўнік:

спешны, -ая, -ае.

1. Які патрабуе хуткага выканання; тэрміновы. За дзвярыма грукаталі боты, Над сталом задумаўся марксіст І, адклаўшы спешную работу, Малаком пісаў па волю ліст. Грахоўскі. Як Антось мацней за ўсіх бегае, то яму даваліся найбольш спешныя заданні. Кулакоўскі. Калгас засыпаны дэпешамі З Масквы, Туркменіі, Дняпра, — І ўсе вітальныя і спешныя, То ад Івана, то Пятра. Астрэйка. // Які выконвае што-н. тэрміновае. Красуняй паланянкай паланёны, ён [Кайдан] выгнаў нават спешнага ганца, прысланага з далёкага загону, дагаварыць не даўшы да канца. А. Вольскі.

2. Які робіцца або адбываецца хутка; паспешлівы. Дзед Талаш з сваім войскам спешным маршам рушыў на Прыпяць, каб заняць пераправу. Колас. У штабах спешным парадкам складалі спісы. Пальчэўскі. Сяргееў быў здаволены, што хлопец не робіць спешных вывадаў, а цвяроза ацэньвае абстаноўку. Федасеенка.Чалавек дваццаць паліцыянтаў скакала на конях спешнай рыссю. Пестрак. //Уласцівы таму, хто спяшаецца. А Казік падбег да бацькі і, Юзік чуў, казаў ён спешным дрыжачым голасам: — Злодзей!.. Злодзей… Баранавых.

Такім чынам, калі нам апрыкрала занадта частае ўжыванне прыметніка «тэрміновы» разам з утворанымі ад яго словамі — мы смела можам выбраць паміж «пільны» і «спешны». Ад гэтага наш тэкст — ці то вусны, ці то пісьмовы — стане жывейшы і прывабнейшы.

Лявон Маліноўскі

http://pda.nn.by/artykul/155384.html
==================================
Добры дзень!

Не адзін раз заўважала, што часам ужываецца дзіўная форма роднага склону прыметнікаў ці займеннікаў, напрыклад: размаўляць пра пачуццё уласнАЕ годнасці. Здаецца, трэба "уласнай", бо "годнасць" жаночага роду.

Вытлумачце, калі ласка, гэтае правіла.

* * *

Вітаем!

Канчаткі «ае/яе» (не пад націскам), «ое» (пад націскам) прыметнікаў і займеньнікаў адзіночнага ліку роднага склону жаночага роду ёсьць нарматыўнымі.
Іхнае ўжываньне дапускаецца побач з «ай/яй» (не пад націскам), «ой» (пад націскам).

Прыкладам, пачуцьцё ўласнаАЕ/уласнАЙ годнасьці; вочы маладОЕ/маладОЙ жанчыны, сьвятло гэтАЕ/гэтАЙ сьвечкі й г.д.

Спасылкі на нарматыўныя крыніцы:

http://slovo.ws/urok/belmova/06/001/114.html
http://slovo.ws/urok/belmova/06/001/115.html
http://slovo.ws/urok/belmova/06/001/200.html

Падрабязна гэтае пытаньне разглядалі тут
https://vk.com/wall-71024062_820

Пыталася [id179066167|Аляксандра Фагот]
==================================
Польскі лінгвіст: многія палякі Віленшчыны размаўляюць па-беларуску

У Літве на Віленшчыне пражывае шмат людзей, якія лічаць сябе палякамі, але размаўляюць пры гэтым “па-просту”. Пра гэта заявіў у інтэрв’ю Zw.lt польскі лінгвіст, супрацоўнік Інстытуту славістыкі Польскай акадэміі навук Міраслаў Янковяк. “Я беларусіст і ведаю беларускую дыялекталогію, і “простая мова” для мяне з’яўляецца сінонімам беларускай”, — адзначыў ён, падкрэсліўшы, што польская мова для гэтых людзей ёсць мовай “культурнай, высокай і мовай інтэлігенцыі”.

Навуковец паведаміў таксама пра рознасць беларускіх гаворак у Літве. Так, у Рымшанах (Ігналінскі раён) моцныя ўплывы паўночных беларускіх гаворак і шмат рускіх словаў, тады як у астатніх раёнах Літвы пераважаюць цэнтральныя беларускія гаворкі.

Міраслаў Янковяк адзначыў таксама, што ў розных мясцовасцях Віленшчыны людзі размаўляюць па-рознаму. Так, у Падброддзю, Няменчыне і Свянцянах дамінуе польская мова, а найбольш беларускімі з’яўляюцца Дзевянішкі і іншыя памежныя з Беларуссю раёны. “Асобы, якія перад вайной хадзілі да польскай школы, больш пачуваюцца палякамі і ў іх простай мове будзе больш паланізмаў”, — сказаў ён.

“Што цікава, аўтар першай граматыкі беларускай мовы Браніслаў Тарашкевіч паходзіў з-пад Лаварышак, і можна казаць, што яго гаворка, ці яго “простая мова”, стала ў вялікай ступені падставай для кадыфікацыі беларускай літаратурнай мовы. Памятаю, як першы раз прыехаў на Віленшчыну ў 2009 годзе і папрасіў, каб людзі размаўлялі са мной часткова па-польску, а часткова “па-просту”, дык здзівіўся, навошта гэтыя людзі размаўляюць са мной беларускай літаратурнай мовай”, — дадаў лінгвіст.

Міраслаў Янковяк адзначыў, што 90% яго суразмоўцаў называлі сябе палякамі, віленскімі палякамі ці “пілсудскімі палякамі”. Пры гэтым ён дадаў, што с аповедаў мясцовых людзей вынікае, што “па-просту” людзі тут размаўлялі прынамсі з другой паловы ХІХ стагоддзя.

“Цяжка сказаць, ці гэта беларусы, якія спаланізаваліся, ці палякі, якія патрапілі пад беларусізацыю, ці літоўцы, якія спачатку беларусізаваліся, а потым паланізаваліся. Гэта пытанне для гісторыкаў. Трэба было б таксама даследаваць гісторыю кожнай сям’і, кожнага чалавека. Маўленчая гісторыя, ці памяць маіх суразмоўцаў, сягае канца ХІХ стагоддзя. Як лінгвіст я далей не магу сягаць”, — заявіў супрацоўнік Польскай акадэміі навук.

Само ж існаванне беларускай мовы ў Літве навуковец назваў феноменам, бо паводле розных моўных тэорый беларускія гаворкі мусілі знікнуць за дзясяткі год паланізацыі, дзвесце гадоў русіфікацыі, а пазней і літуанізацыі. “Але маем ХХІ стагоддзе, стагоддзе глабалізацыі, бярэм дыктафон, ідзем у вёску і маем паўсюль чыстую беларускую гаворку з добра захаванай структурай. Мяркую, што ў значнай ступені гэта вынікае з таго, што мова гэтая, добра зразумелая іншымі народнасцямі, з’яўляецца вельмі добрым сродкам камунікацыі”, — падкрэсліў лінгвіст.

http://krynica.info/2015/08/26/polski-lingvist-mnogiya-palyaki-vilenshchyny-razmaulyayuc-pa-belarusku/
==================================
Міраслаў Янковяк
==================================
⚠ Увага!

Выдавецтва часопіса "ARCHE" ладзіць акцыю "Дасканалае мовазнаўства".

Рэдакцыя адгукаецца на просьбы чытачоў і прапануе набыць калекцыю з выдатных і папулярных мовазнаўчых публікацый апошняга часу.

У рамках акцыі даступныя тры слоўнікі і даследаванне мовы беларусаў Латгаліі:

✒ 1. Расійска-беларускі слоўнік / Сцяпан Некрашэвіч, Мікола Байкоў; рэд. В. Булгакаў; прадм. С. Запрудскага. — 3-е выданне, папраўленае. — Смаленск: Інбелкульт, 2014. — 704 с.

Кніга, выдадзеная ў цьвёрдай вокладцы, зьяўляе сабою перавыданьне найлепшага і найпаўнейшага расійска-беларускага слоўніка міжваеннага часу, першае выданьне якога зьявілася ў 1928 годзе. Слоўнік уключае больш за 60 тысяч слоў і быў створаны паводле выбаркі лексікі са «Словаря белорусского наречия» І. Насовіча, «Смоленского областного словаря» У. Дабравольскага, «Беларуска-польска-рускага слоўніка» Я. Ціхінскага, «Віцебскага краёвага слоўніка», «Практычнага вайсковага слоўніка», рукапісных слоўнікаў П. Шпілеўскага і С. Мядзьведзкага, а таксама з выбраных літаратурных твораў і народнай мовы. Аўтары імкнуліся ўхіляцца ад штучных наватвораў: перавагу аддавалі словам, якія існуюць у народнай і літаратурнай мове.

Прадмова
http://arche.by/by/page/science/filialogia-navuka/5250

✒ 2. Краёвы слоўнік Чэрвеншчыны / Мікола Шатэрнік; пад рэдакцыяй М. Я. Байкова і Б. І. Эпімаха-Шыпілы; [прадмова С. Запрудскага]. — 3-е выд., стэрэатыпнае. — Смаленск: Інбелкульт, 2015. — [13], 317 с.

Факсімільнае перавыданьне слоўніка, падрыхтаванага на працягу 1927 г. настаўнікам Навасёлкаўскай школы Пухавіцкага раёна Мікалаем Шатэрнікам (1890—1934). Налічвае каля 9 тысяч слоў.

Друкуецца паводле: Шатэрнік, М. В. Краёвы слоўнік Чэрвеншчыны / Беларуская Акадэмія навук. Аддзел гуманітарных навук. Камісія для ўкладаньня слоўніка жывой беларускай мовы. Пад рэд. М. Я. Байкова і Б. І. Эпімаха-Шыпілы. — Менск: Выданьне Беларускае Акадэміі навук, 1929. — 328 с.
 
Кніга выйшла на белай паперы накладам 150 асобнікаў.

Прадмова
http://arche.by/by/page/ideas/hramadstva-idei/7410

✒ 3. Віцебскі краёвы слоўнік: (матэрыялы) / Мікола Касьпяровіч; пад рэд. М. Я. Байкова і Б. І. Эпімаха-Шыпілы; [прадмова С. Запрудскага]. — 3-е выд., стэрэатыпнае. — Смаленск: Інбелкульт, 2015. — XIX, 371, [6] с.
 
Факсімільнае перавыданьне слоўніка, які быў першым з краёвых слоўнікаў часоў беларусізацыі 1920-х гг., створаных у выніку масавай краязнаўчай работы. Слоўнік складаецца з 9703 слоў, зафіксаваных у 591 населеным пункце былой Віцебскай акругі.

Друкуецца паводле: Віцебскі краёвы слоўнік. Provincial dictionary of Vitebsk: Матэрыялы / Пад рэд. М.Я.Байкова, Б.І.Эпімаха-Шыпілы; Ін-т беларускай культуры, Каміс. для ўкладання слоўніка жывой бел. мовы, Віцеб. акр. т-ва краязнаўства. — Віцебск: Заря Запада, 1927. — XIX, 372 с.

Кніга выйшла на белай паперы накладам 150 асобнікаў.

Прадмова
http://arche.by/by/page/ideas/hramadstva-idei/7411

✒ 4. Беларускія гаворкі ў Краслаўскім раёне Латвіі: сацыялінгвістычнае дасьледаваньне / Міраслаў Янковяк; пераклад з польскай мовы Алены Пятровіч. — Выд. 2-е, папраўленае. — Смаленск: Інбелкульт, 2015. — 289 с.
 
У манаграфіі аналізуюцца беларускія гаворкі, якія функцыянуюць у межах сучаснай Латвіі. Асновай для яе стаў матэрыял, сабраны аўтарам у 2004—2007 гг. у час палявых дасьледаваньняў. Разглядаюцца моўныя рысы беларускіх гаворак (фанэтычныя, марфалягічныя, сынтаксічныя і лексічныя), фэномэн іх жыцьцёвасьці, працэс русіфікацыі. Параўноўваюцца статыстычна выбраныя рысы мовы аўтахтоннага насельніцтва, якое карыстаецца беларускай гаворкай, з мовай прыежджых зь Беларускай ССР у Латвійскую ССР пасьля Другой усясьветнай вайны. У манаграфіі ёсьць таксама вялікі разьдзел пра функцыянаваньне беларускіх гаворак сярод іншых моваў на гэтай тэрыторыі і апісваюцца сфэры жыцьця, у якіх выкарыстоўваюцца беларускія гаворкі. Разьлічана на адмыслоўцаў у галіне беларускага мовазнаўства і ўсіх, хто цікавіцца беларускай мовай і беларуска-балцкім моўным памежжам.
 
Кніга выйшла на белай паперы накладам 150 асобнікаў.

Прадмова
http://arche.by/by/page/science/filialogia-navuka/8583

Зьмест
http://arche.by/wp-content/uploads/2012/06/Zmiest_Yankoviak.pdf

-----------------------------------------------------------------------------

Толькі да 6 верасня камплект з усіх чатырох выданняў можна заказаць за паўцаны, даслаўшы электронны ліст на адрас dastauka@arche.by або патэлефанаваўшы на тэл. (29) 5507969.
 
Цана за ўвесь камплект – 199 тыс. (самавываз) або 249 тыс. (дастаўка поштай ці кур'ерам, кур'ер працуе толькі па Менску і ваколіцах).
 
У рамках акцыі можна замовіць любыя тры выданні за 159 тыс. (самавываз) або 199 тыс. (дастаўка поштай ці кур'ерам) ці два выданні за 129 тыс. (самавываз) або 159 тыс. (дастаўка поштай ці кур'ерам). Самавываз адбываецца з станцыі метро "Каменная горка" ў Менску.
 
Заказваючы выданні, у полі «Тэма» пазначайце «Мовазнаўства». У лісце, акрамя пераліку патрэбных выданняў, трэба пазначыць свае дакладныя каардынаты: паштовы адрас, індэкс, прозвішча і ініцыялы, а таксама тэлефон для камунікацыі. Прапанова дзейнічае толькі на тэрыторыі Рэспублікі Беларусь.
==================================
Адміны, выбачайце за рэкламны пост. Мы новы праект "Канапа", мы займаемся аматарскім перакладам і агучкай дзіцячых мультсерыялаў на беларускую мову. Першы мультсерыял, за агучку якога мы вырашылі ўзяцца - Чарапашкі-Ніндзя. На дадзены момант мы ўжо агучылі трэйлер, пераклалі дзве з паловай серыі ды саўндтрэк па-беларуску (у рыфму). Пакуль наша агучка - аднагалосая. Але ў хуткім часе (спадзяёмся) набяром каманду актораў агучкі. Калі Вам цікава, вы можаце далучыцца да нашай [club99010784|групы].
==================================
Вітанне. Шчэ пытаннечка:
Калі плануем сустрэчу а другой палове гадзіны, то дамаўляемся: "сустрэнемся за 10 да пятай". Які будзе прыназоўнік, калі сустрэча ладзіцца а першай палове: "сустрэнемся (у?) 10 па пятай/на шостую"?

***

Вітаем!

У гэтым выпадку ўжываецца прыназоўнік "на".

http://www.skarnik.by/rusbel/40453

Такім чынам, трэба казаць "Сустрэнемся ў 10 хвілін (мінут) на шостую".

Варта таксама зазначыць, што нарматыўным спосабам выказвання часавых адносін у выпадку, калі гаворка ідзе пра другую палову гадзіны, будзе канструкцыя з прыназоўнікам "без". Прыклады з Руска-беларускага слоўніка:

без четверти два часа — без чвэрткі дзве гадзіны
без 20 минут четыре — без 20 мінут чатыры

Прыназоўнік "за" таксама можа ўжывацца для выказвання часавых адносін. Але яго значэнне адрозніваецца ад значэння прыназоўніка "без":

Значэнне "без"

► Пры словах, якія абазначаюць меру або колькасць, паказвае, колькі не хапае да поўнай меры. (Без чвэрці гадзіна. Без малога год. Кілаграм без дзесяці грамаў)

Значэнне "за"

► Ужываецца пры абазначэнні часу: наколькі адно дзеянне адбылося раней адносна да моманту наступлення другога дзеяння. (За дзень да ад'езду. За месяц перад экзаменамі)

Пытаўся [id38155003|Цімур Ходзін]
==================================
Як жа правільна: ліЦвін або ліТвін?

***

У афіцыйным правапісе напісанне гэтага слова рэгулюе другі пункт 12-га параграфа 2-й главы "Правілаў беларускай арфаграфіі і пунктуацыі":

► Чаргаванне [д], [т] з [дз’], [ц’] адбываецца перад мяккім [в’]: 
два — дзве, дзвесце, рута –– руцвяны, мёртвы –– мярцвяк, чатыры –– чацвёрты, чэрствы –– счарсцвелы.

Літара ц і афрыката дз перад мяккім [в’] пішуцца згодна з вымаў­леннем у словах: дзверы, мядзведзь, бацвінне, цвёрды, цвярозы, цвік, цвілы, цвісці, ліцвін, ліцвінка, яцвяг, Мацвей, Мацвеенка, Бацвіннік і інш. Выключэнне: твіст.

У зборы правілаў "Беларускі клясычны правапіс" гэта агаворана ў 30-м пункце 8-га раздзела часткі II:

► Зычныя ц, дз перад наступным мяккім в у межах кораня — таксама мяккія: цьвёрды, цьвік, цьвікля, цьвіль, цьвінтар, цьвіркун (побач з цвыркун), цьвяліць, цьвярозасьць, бацьвіньне, буцьвець, дранцьвець, ліцьвін (побач зь літвін), сьцьвердзіць, чацьвер, яцьвяг, Цьвер, Цьвікаў, Цьвірка, Мацьвей, Сьцьвіга, Яцьвязь; дзьве, дзьверы, Дзьвіна, Ядзьвіга (побач зь Ядвіга).

Заўвага А. Перад зычнымі (апрача в), на сутыках марфэмаў, у фіналях назоўнікаў -тве, -две, а таксама ў бальшыні іншамоўных уласных імёнаў зычныя т, ц, д, дз застаюцца цьвёрдыя: тлець, тля, для, днець, адмірал, ад’ютант, мацнець, падвесьці, пэндзлік, на тле, пры мардве, у таварыстве, Латвія, Людвік, Людміла, Мардвілка, Цнянка, Ядвіга (побач зь Ядзьвіга), на Цне, у Літве.

Заўвага Б. У іншамоўных словах зычныя с, з, т, д перад ў нескладовым, незалежна ад якасьці наступнага галоснага, не памякчаюцца: Гудўін/Ґудўін, Сўіфт, Тўін-Фолз, Эдўін.

Такім чынам, калі ёсць неабходнасць строга пільнавацца правілаў, выкарыстоўваючы афіцыйны правапіс, трэба ўжываць варыянт "ліцвін", пішучы класічным — "ліцьвін" і "літвін".

Аднак і пры карыстанні афіцыйнымі правіламі магчыма ўжыванне варыянта "літвін" як альтэрнатыўнага. Такое напісанне мае месца ў акадэмічным Руска-беларускім слоўніку, у Беларускай энцыклапедыі (том 9, артыкул "Літвіны").

Пытаўся [id214807893|Руслан Карамышаў]
==================================
Вітаю! Падкажыце, калі ласка, як адэкватна перакласці на беларускую "удалённая работа"? Загадзя дзякуй.

***

Вітаем!

Рус. удалённая работа — бел. аддаленая праца (работа)

Пыталася [id63354488|Ганна Снежань]
==================================
Добры вечар! У першую чаргу хачу падзякаваць за адказ на маё мінулае пытанне. А таксама хачу задаць яшчэ адно. Як слушна перакласці на беларускую з расейскай выраз: "напиток в алюминиевой банке" (менавіта ў "алюминиевой", не ў "жестяной")? "Алюмініевая бляшанка" неяк дзіўна гучыць. "Алюмініевы слоік" таксама не скажаш, бо слоік бывае толькі са шкла. Можа вы што падкажаце?

***

Вітаем!

Алюмініевы слоік — сапраўды няправільны пераклад, так сказаць нельга.

А вось варыянт "алюмініевая бляшанка" — гэта адзіны спосаб выказаць па-беларуску тое, што па-расійску называецца "алюминиевая банка". 

Вырабы з бляхі пакрываюцца рознымі металамі (волавам, цынкам), сярод якіх ёсць і алюміній. Такім чынам, у гэтым выразе не будзе лагічнай памылкі, як, напрыклад, і ў наступным:

► Зірнуўшы на чужы мех, што поўны стаяў цяпер ля яе, яна згледзела: зверху на жыце ляжыць белая цынкавая бляшанка ад патронаў — уверх дном — і блішчыць на сонцы на ўвесь двор. (Іван Пташнікаў. Тартак)

Варта таксама заўважыць, што ў працэсе свайго функцыянавання ў мове словы могуць губляць першапачатковае значэнне і ўжывацца ў на першы погляд нелагічных спалучэннях.

Пытаўся [id88357715|Радаслаў Грыгаровіч]
==================================
Вітаю ўсіх! 
Вось такое у мяне пытанне да вас.
Некаторыя рускія казкі (назвы казак) перакладаюцца на замежныя мовы, а некаторыя так і застаюцца, толькі пішуць іх літарамі той замежнай мовы, на якую перакладаюць.
А пытанне маё наступнае: а ці перакладаюцца нашы назвы казак на замежныя мовы? І ці залежыць гэта ад аўтарства? Бо недзе чула, што літаратурная казка (назва) перакладаецца, а народныя казкі — так і застаюцца. 
Напрыклад вершаваная казка "Казка пра мядзьведзя" М. Танка на ангельскай мове будзе "Kazka pra madzvedzya" ці "The faity-tail about a bear"? Ці яшчэ напрыклад народная казка "Разумная дачка" на той жа ангельскай мове будзе "Razumnaya dachka" ці "The clever daughter"?
Дапамажыце разабрацца! Будзьце ласкавы!

***

Вітаем! 

Усе назвы казак перакладаюцца незалежна ад мовы арыгінала і аўтарства.

Арыгінальная назва можа падавацца тады, калі перакладу казкі яшчэ не існуе альбо калі гэту інфармацыю трэба паказаць для пэўных мэт (напрыклад, у навуковых працах).

У нашай краіне на англійскай мове выдадзена кніга беларускіх народных казак "The smartest person", у якой такія назвы, як "Стары бацька", "Шаптуха", "Пану навука", "Як мужык гусей дзяліў" перакладзены адпаведна як "An Old Father", "A Whisperer", "A Lesson to a Landowner" і "How a Poor Peasant Divided Geese". 

У Германіі на нямецкай мове выходзіў зборнік беларускіх народных казак, у якім усе назвы перакладзены (гл. прымацаваны файл).

Пыталася [id51561630|Катерина Кохнович]
==================================
Добры дзень! 
Як правільна па-беларуску сказаць "будущее"? Прышласць альбо будучыня? 
Загадзя дзякую за адказ.

***

Вітаем!

Абодва варыянты — правільныя.

З невялікімі адрозненнямі ў значэннях гэтых слоў дапаможа разабрацца тлумачальны слоўнік:

Будучыня — http://www.skarnik.by/tsbm/10728

Прышласць — http://www.skarnik.by/tsbm/67028

Пытаўся [id268104389|Ściapan Jeútuch]
==================================
Добры дзень! 
Хачу запытаць: як  напісаць асабовае імя правільна — Дзіана альбо Дзіяна?
Дзякуй за дапамогу!

***

Дзень добры!

На пытанне пра гэта імя мы адказвалі раней:
https://vk.com/wall-71024062?q=%D0%B4%D1%8B%D1%8F%D0%BD%D0%B0&w=wall-71024062_4047%2Fall

Пыталася [id11774084|Ольга Деменчёнок]
==================================
Вітаю, шаноўная адміністрацыя!!

У адным артыкуле знайшоў фразу: "па кудзелі". Паглядзеў у слоўніку — сінонім "па матчынай лініі". У гэтым жа артыкуле была фраза "па мячы".   
У слоўніку не знайшоў тлумачэння. Але лічу, што гэта сінонім "па бацькоўскай лініі"

Калі ласка, растлумачце. Дзякуй.

***

Вітаем!

Ваша здагадка правільная: у старабеларускай мове сапраўды ўжываўся выраз "кровный по мечу", які значыў 'сваяк па бацькоўскай лініі'. Ён (разам з "кровный по кудели") зафіксаваны ў Гістарычным слоўніку беларускай мовы (гл. прымацаваныя выявы).

Пытаўся [id42215534|Кирилл Лойко]
==================================
Хлопец ці хлапец? 
Алей ці алея?

Дапамажыце вызначыць, як правільна, калі ласка.

***

Вітаем!

Словы хлопец і хлапец розняцца значэннем:

Хлопец — http://www.skarnik.by/tsbm/90774,

Хлапец — http://www.skarnik.by/tsbm/90693.

У значэнні 'тлушч з расліннага насення' ўжываецца слова алей. (http://www.skarnik.by/tsbm/5531)

Cэнс cлова "алея" ў літаратурнай мове — 'дарога, абсаджаная з абодвух бакоў дрэвамі або кустамі; дарожка ў садзе ці парку; прысады'.

Пыталася [id63378112|Кася Глухоўская]
==================================
Вітаю.
У афіцыйным правапісе словы накшталт "энергія", "секс", "секта" і г.д. пішуцца празь "е" і гэтак жа вымаўляюцца. А ці адрозьніваецца клясычны правапіс? Ці вымаўляецца праз "э"? І якую літару пісаць у клясычным?

* * * 

Вітаем!

Вашае пытаньне ўжо разглядалі раней
https://vk.com/wall-71024062_2315

Паводле клясычнага правапісу (#тарашкевіца) у словах іншамоўнага паходжаньня пішацца й вымаўляецца "э": сэкс, энэргія, бізнэсмэн, мэнэджар, навэла і г. д.

Пытаўся [id214807893|Руслан Карамышаў]
==================================
РЭПОСТ! РЭПОСТ! РЭПОСТ! РЭПОСТ! РЭПОСТ!

Мы пачынаем акцыю "Беларуская кніга- дзеткам!". Мы будзем збіраць беларускія кніжкі,а потым перадаваць іх у дзіцячыя дамы ды проста дзеткам. У каго ёсць жаданне перадаць сваі непатрэбныя кнігі-то пішыце ў каментары ці каардынатарам!
==================================
Вітаю!
Заўсёды лічыла, што "дегустация" так і будзе па-беларуску "дэгустацыя", а сёньня сутыкнулася з варыянтамі "паспытак", "поспыт", "посмак". Гэта сынанімічныя словы й іх можна ўжываць нараўне ці дзесьці ёсьць нейкія акалічнасьці ўжываньня ці адценьні?
Дзякую за адказ!

***

Вітаем!

Можам вас парадаваць: вы засёўды думалі правільна :) Беларускім адпаведнікам рускага "дегустация" будзе "дэгустацыя", што пацвярджаецца большасцю слоўнікаў:

Руска-беларускі слоўнік: http://www.skarnik.by/rusbel/17606
Беларуска-рускі слоўнік: http://www.slounik.org/search?dict=krapivabr&search=%D0%B4%D1%8D%D0%B3%D1%83%D1%81%D1%82%D0%B0%D1%86%D1%8B%D1%8F&x=0&y=0

Словы "паспытак", "поспыт", "посмак" падае Алесь Каўрус у сваёй кнізе “Словаклад. Слоўнік адметнай лексікі”:

ПАСПЫТАК, ПОСПЫТ, ПОСМАК – спроба на смак. З дваццаць на яблыньцы завязалася, з чырвонымі бакамі і па добрым кулаку. Гаспадыня расказвае, зрывала адзін на паспытак. Дык познія, цвёрдыя (Ф. Янкоўскі). Хоць бы на поспыт прывезла тае муштарды; Пайду ў пограб, начэрпаю яшчэ квасу, бо ентая жлукта нават і на посмак не пакінула (В. Гардзей).

"Дэгустацыя" ў тлумачальным слоўніку падаецца наступным чынам:

дэгустацыя, -і, жаночы род
 Вызначэнне на смак якасці прадукта (віна, чаю і пад.) пры яго вырабе. Дэгустацыя каньяку.
 [Лац. degustatio — адведванне.] 

Як відаць з прыкладаў, прыведзеныя вамі словы не адпавядаюць "дэгустацыі". Да таго ж цікавым момантам з'яўляецца тое, што ва ўсіх трох прыкладах назоўнікі ўжытыя з прыназоўнікам "на".

У кнізе "Вушацкі словазбор Рыгора Барадуліна" ёсць падобнае слова:

напаспытак — проба ежы, пітва, каштаванне. 
Узяў кавалачак сыру напаспытак, каб рассмакаваць, ці спадабаіцца. Вазьмі хоць напаспытак, а там асмакуешся. 

Але тут, як бачым, гэта ўжо іншая часціна мовы (прыслоўе).

Пыталася [id151681716|Люська Нікіценка]
==================================
Ураджэнцы і жыхары беларуска-ўкраінскага памежжа, АДГУКНІЦЕСЯ!
Шукаем Вас для вельмі цікавага праекта, які паспрыяе захаванню нашых унікальных памежных гаворак.
Пішыце ў каментах і паведамленнях, калі ласка, а мы адкажам, што за праект такі маецца на ўвазе :)
Падзяліцеся са знаёмымі, калі ласка.
==================================
Вітаю, спадарства! У мяне колернае пытанне.
Словы руды і карычневы. Моўнік кажа, што карычневы выкарыстоўваць няслушна, і каб назваць "корічневый" колер па-беларуску, варта выкарыстоўваць слова руды. У той жа час, слоўнікі падаюць слова руды як "рыже-корічневый". Дык а як жа тады апісаць "корічневый"?

***

Вітаем!

У перадачы "Моўнік" часцяком агучваюцца асабістыя думкі пэўных мовазнаўцаў. Не ўсё з гэтага трэба ўспрымаць як ісціну ў апошняй інстанцыі. 

Слова "руды" не можа адназначна ідэнтыфікаваць карычневы колер. У розных слоўніках яно вызначаецца як "тёмно-рыжий", "грязно-красный", "рудой". Безумоўна, гэта адценні, якія могуць успрымацца як прыналежныя да карычневага колеру. Але не выпадае прыраўноўваць "карычневы" да "руды" ва ўсіх выпадках. Тым больш, што ў тлумачальных слоўніках сучаснай беларускай мовы яны маюць розныя азначэнні.

У сучаснай беларускай літаратурнай мове ёсць слова "карычневы". Яно зафіксавана ў нарматыўных даведніках, напрыклад:

у Граматычным слоўніку прыметніка, займенніка, лічэбніка, прыслоўя (2009) — (http://www.slounik.org/search?dict=prym&search=%D0%BA%D0%B0%D1%80%D1%8B%D1%87%D0%BD%D0%B5%D0%B2%D1%8B&x=23&y=8)

у Слоўніку беларускай мовы-2012 — (http://www.slounik.org/search?dict=sbm&search=%D0%BA%D0%B0%D1%80%D1%8B%D1%87%D0%BD%D0%B5%D0%B2%D1%8B&x=13&y=18)

Яго выкарыстоўваюць аўтарытэтныя беларускія пісьменнікі:

► Глянеш на нас — нібыта з нейкага пякельнага маскараду павылазілі ўсе — мурзатыя, пакусаныя ды яшчэ ў карычневы колер ад бярозавага дзёгцю пафарбаваныя… (Уладзімір Дубоўка. Пялёсткі)

► Апрача таго, мне пашылі з карычневага бобрыка ватняе паліто з капюшонам, з шырокім поясам і чатырма кішэнямі. (Змітрок Бядуля. У дрымучых лясах)

► І тады я міжволі ўспомніў пра карычневы цялятнік у канцы цягніка. (Янка Сіпакоў. Вецер на даху вагона)

Такім чынам, пазбягаць яго ўжывання дакладна не варта.

Пытаўся [id38155003|Цімур Ходзін]
==================================
Абвяшчаем вынікі розыгрышу расейска-беларускага слоўніка Некрашэвіча й Байкова.
Пераможцам становіцца [id21436839|Андрей Мешков].
Віншуем!
==================================
Вітаю, падкажыце калі ласка, як правільна перакласці с ангельскай "cadmium processor with quantum encryption", калі гаворка ідзе пра кампутар? І яшчэ, як слушна перакласці "продолжение следует". Загадзя дзякуй!

* * *

1. Cadmium processor with quantum encryption — кадміевы працэсар з квантавым шыфраваннем.

2. Продолжение следует — працяг будзе.

Пытаўся [id139353190|Дзмiтрый Астроўскi]
==================================
(Дапоўнена)
Прывітанне, вось вам некалькі слоўцаў яшчэ, з просьбай растлумачыць іх значэнне, сустрэў у нашых беларускіх аўтараў, сам не дазнаўся. Бужмень - гэта расліна, але што за яна? Змэнчаны, пералякацца, амарок, стабурок, хатолка, стыга, глыз, лятарня? Наперад удзячны)

***

Вітаем!

Звесткі пра слова "бужмень" знайсці не ўдалося. Відаць, тут меўся на ўвазе "бружмень" — дыялектная назва брызгліны (http://www.skarnik.by/tsbm/10624) і бружмелю (http://www.skarnik.by/tsbm/10555).

"Змэнчаны" — дыялектны варыянт літаратурнага "змучаны" (гл. прымацаваную выяву са "Слоўніка беларускіх гаворак паўночна-заходняй Беларусі і яе пагранічча").

Хоць у беларускай літаратурнай мове і ёсць слова "лякацца", але слова "пералякацца" ў ёй няма. Гэтаму дыялектызму адпавядаюць дзеясловы "перапалохацца", "перапужацца".

Слова "амарок" у слоўніках не знойдзена. У сваім "Падручным расійска-крыўскім (беларускім) слоўніку" Вацлаў Ластоўскі падае "амарока" са значэннем ‘галюцынацыя’. Тым не менш гэты тэрмін не трапіў у сучасную літаратурную мову, таму мы раім выкарыстоўваць замест яго "галюцынацыя".

"Стабурок" — слова, якое часам выкарыстоўваецца для абазначэння табурэта, але яго паходжанне няяснае.

Пад "хатолкай" хутчэй за ўсё маюцца на ўвазе "хатомка", "хатоль" — дыялектныя назвы клунка, торбы. Інфармацыі пра само слова "хатолка" знайсці не ўдалося.

Слова "стыга" ёсць у "Дыялектычным слоўніку лабарскай гаворкі" (мовы янаўскіх лабараў). Там яно падаецца так:

зад – стыга

"Глыз" — гэта, хутчэй за ўсё, няправільна напісаны дыялектны назоўнік "глыза", які мае значэнне "ільдзіна на рацэ, на возеры". У літаратурнай мове яму адпавядае слова "крыга".

"Лятарня" — слова не сучаснай, а старабеларускай літаратурнай мовы, якое значыла "паходня, ліхтар" (гл. прымацаваную выяву з Гістарычнага слоўніка беларускай мовы).

Пытаўся [id116613774|Максім Лісоўскі]
==================================
⚠ Увага!

Абвяшчаем розыгрыш расейска-беларускага слоўніка Некрашэвіча й Байкова ў цьвёрдай вокладцы.

📖 Кніга зьяўляе сабою перавыданьне найлепшага і найпаўнейшага расейска-беларускага слоўніка міжваеннага часу, першае выданьне якога зьявілася ў 1928 годзе. Слоўнік зьмяшчае больш за 60 тысяч слоў і быў створаны паводле выбаркі лексыкі з “Словаря белорусского наречия” I. Насовіча, “Смоленского областного словаря” У. Дабравольскага, “Беларуска-польска-рускага слоўніка” Я. Ціхінскага, “Віцебскага краёвага слоўніка”, “Практычнага вайсковага слоўніка”, рукапісных слоўнікаў П. Шпілеўскага i С. Мядзьведзкага, а таксама з выбраных літаратурных твораў і народнай мовы. Аўтары імкнуліся ўхіляцца ад штучных наватвораў, аддавалі перавагу словам, якія існуюць у народнай і літаратурнай мове.

📝 Умовы ўдзелу простыя:

1) Быць (або стаць) падпісантам старонкі [club71024062|Дапамога па беларускай мове].

2) Зрабіць перапост гэтага запісу й не выдаляць яго да пачатку розыгрышу.

Пераможцу абяруць лёсаваньнем і абвесьцяць 1-га жніўня а 21-й гадзіне.

Посьпехаў!
==================================
Як сказаць па-беларуску "я возблагодарил бога"? Маецца на ўвазе менавіта дзеяньне, розныя ўстойлівыя выразы пра бога па сэнсе не падыходзяць. Слоўнік.орг адказу не дае.

* * * 

Я возблагодарил бога — я падзякаваў (выказаў падзяку) богу.

Пытаўся [id170392414|Алексей Кухта]
==================================
#самабытнае_слова
==================================
Распавядзіце этымалогію слова "утаймаваць".

* * * 

Дзеяслоў "утаймаваць" бярэ пачатак у польскай мове. 

Польскае "tamować" значыць 'рабіць запруду' (загароджваць раку для стрымваньня роўню вады).

Далучаем вынятку з этымаляґічнага слоўніка.

Пытаўся [id12996983|Павал Дзедуль]
==================================
Якiя ёсць у беларускай мове адпаведнiкi рускаму слову "миротворец"?

* * *

У слоўніку расейскай мовы Ожагава даецца такое азначэнне назоўніка «миротворец»: 

МИРОТВОРЕЦ, -рца, м. 1. Военнослужащий, в составе своей части введенный в ка-кую-н. страну для устранения междуусобицы, установления мира. 2. Тот, кто способствует прекращению ссоры, чьему-н. примирению (устар. ирон.). || ж. миротво-рица, -ы (ко 2 знач.). || прил. миротворческий, -ая, -ое. Миротворческая миссия. Миротворческие силы в горячих точках.

Для першага значэння адпаведнікам з’яўлецца слова «міратворац»:

‣ Падрыхтоўка беларускіх міратворцаў праводзілася ў строгай адпаведнасці з прынцыпамі добраахвотнасці ўдзелу, прававой і сацыяльнай абароненасці міратворцаў, усебаковага матэрыяльнага і тэхнічнага забеспячэння.
(Звязда)

‣ На поўначы Косава ўчора адбыліся сутыкненні паміж сербскім насельніцтвам і міратворцамі НАТА. (Звязда)

‣ Улады Кыргызстана звярнуліся да Расіі з просьбай аб увядзенні міратворцаў. АДКБ прыняло рашэнне аказаць рэспубліцы дапамогу ваеннай і авіяцыйнай тэхнікай, а таксама спецсродкамі. (Белапан)

Для другога значэння, апрача слова «міратворац», можна ўжыць: прымірыцель, прымірэнец, пагаджальнік.

Пытаўся [id214807893|Руслан Карамышаў]
==================================
Добрага часу сутак, паважаныя адміны й чытачы гэтага пабліка!

Сёньня задумаўся на тэму абрэвіятур пры напісаньні лацінкай, а менавіта, зацікавіла сітуацыя, калі мы маем на пачатку слова галосную літару, якая перадаецца дзьвума. 

У якасьці прыклада возьмем - Японская Рада па Ўстойлівым Разьвіцьці (Japonskaja Rada pa Ŭstojlivym Raźvićci). Калі скарачаем, то атрымліваем JRŬR/JaRŬR ці можа й без "Ŭ", а з "U" ? Дзякую!

***

Добры дзень!

Прапанаваную вамі абрэвіятуру трэба разглядаць як ініцыяльнае скарачэнне. Яны звычайна складаюцца з першых літар слоў. Ja ў слове Japonija — дзве літары, што перадаюць адзін гук. Таму ў нашым выпадку будзе пісацца толькі J. Гэткім жа чынам афарляецца данае скарачэнне ў іншых мовах, напрыклад:

► у англійскай: JCSD (Japan Council for Sustainable Development);

► у рускай: ЯСУР (Японский Совет по Устойчивому Развитию).

Напісанне Ў у абрэвіятурах рэгулюе наступнае правіла з "Беларускага клясычнага правапісу-2005":

91. Пачатковая літара ў нескладовае ў ініцыяльных абрэвіятурах перадаецца як У складовае: Беларускі дзяржаўны эканамічны ўнівэрсытэт – БДЭУ, раённая ўправа ўнутраных справаў – РУУС, самаходная артылерыйская ўстаноўка – САУ.

У афіцыйным правапісе Ў не пішацца згодна з наступным правілам:

4. Гук [у] на пачатку ўласных імён і назваў заўсёды перадаецца вялікай літарай У складовае без надрадковага значка: ва Узбекістан (для ўзбекаў), на Уральскіх гарах (на ўральскіх дарогах), на Украіне (за ўкраінцаў), за Уладзіміра, каля Уладзіслава, да Усяслава.

Такім чынам, незалежна ад таго, якім правапісам вы карыстаецеся, у абрэвіятурах трэба пісаць У (пры афармленні кірыліцай) і U (пры афармленні лацінкай). У нашым выпадку гэта будзе выглядаць так: JRUR.

Пытаўся [id19476005|Уладзіслаў Сінкевіч]
==================================
Якое паходжанне слова "гарэза"? Цi запазычаннае гэта слова з iншай мовы?

* * *

«Гарэза» — уласнабеларускае слова.

У яго аснове ляжыць слова «гарэзія/герэзія» 'ерась', якое бытавала ўжо ў старабеларускай мове (далучаем урывак з Гістарычнага слоўніка).

Гэта слова бярэ пачатак ад лацінскай і грэцкай моў, а ў старабеларускую трапіла праз польскую (herezja).

Далучаем таксама выняткі з Этымалагічнага слоўніка з больш дэталёвай інфармацыяй.

Пытаўся [id214807893|Руслан Карамышаў]
==================================
Вiтаю. Адкажыце калi ласка, як будзе скланяцца прозвiшча Лахцутка у давальным склоне?

* * *

Калі гаворка ідзе па хлопца, то гэта прозвішча будзе скланяцца: Міколу Лахцутку. Калі пра дзяўчыну, то не — Таццяне Лахцутка.

Звесткі пра скланенне прозвішчаў можна знайсці па спасылках:
— http://www.movananova.by/zaniatki/gramatyka-sklanenne-belaruskix-prozvishchau.html
— http://green-stairs.diary.ru/p194980481.htm?oam

Пытаўся [id176044266|Мікіта Волкаў]
==================================
Добры дзень. Як па беларуску сказаць "вправление костей" и "иссечение краев раны при открытом повреждении". Дзякуй!

***

Добры дзень!

1. Вправление костей — упраўля́нне касцей (костак).

2. На жаль, не ўдалося знайсці дакладнага адпаведніка да тэрміна «иссечение».

• Акадэмічны Руска-беларускі слоўнік падае варыянты «высячэнне», «выразанне», але без удакладнення, ці датычацца яны медыцынскай лексікі.

• У Ангельска-беларускім слоўніку (В. Пашкевіч) у якасці перакладу да ablation бачым: выдаленне, выразанне, адразанне.

• Слоўнік іншамоўных слоў фіксуе наступны лацінізм:

ЭКСЦЫ́ЗІЯ (лац. excisio) — мед. вырэзванне кавалка якой-н. тканкі.

Што да практыкі ўжывання:

• У Руска-беларускім тлумачальным слоўніку медыцынскіх тэрмінаў (В. Варанец) пры апісанні хірургічных аперацый паслядоўна ўжываецца тэрмін «выдаленне».

• Тлумачальны слоўнік беларускай літаратурнай мовы апісвае працэдуру біяпсіі так: _высячэнне_ кавалачка жывой тканкі для мікраскапічнага аналізу ў дыягнастычных мэтах.

• Аднак ў Беларускай энцыклапедыі біяпсія тлумачыцца як «дыягнастычная аперацыя _выразання_ пробнага кавалачка...».

Такім чынам, у агульным выглядзе пераклад сказу будзе наступным: 

‣  высячэнне/выразанне/выдаленне/эксцызія краёў раны пры адкрытым пашкоджанні

Пытаўся [id176044266|Мікіта Волкаў]
==================================
Вiтаю. Цi можна замест "курыць" ужываць слова "палiць"?

* * * 

Вітаем!

Паліць ≠ курыць.

Дзеяслоў «курыць» — шматзначны (http://www.skarnik.by/tsbm/34948), ён з’яўляецца непераходным і можа ўжывацца без дапаўнення. Пра чалавека можна сказаць, што «ён курыць» — гэта значыць, ён з’яўляецца курцом. «Паліць» у такім кантэксце ўжываць нельга, ніжэй гэта тлумачыцца.

Адзначым, што «курыць» — традыцыйны дзеяслоў у беларускай мове, ён мае праславянскае пахожданне, фіксуецца як у літаратурнай, так і ў народна-дыялектнай мове. Таму пазбягаць яго ўжывання няма прычын.

Слова «паліць» тым часам мае ў дадзеным кантэксце толькі адно размоўнае значэнне: курыць папяросы, люльку і падобнае (http://www.skarnik.by/tsbm/53930). Гэты дзеяслоў пераходны, і ён абавязкова патрабуе пасля сябе дапаўнення. Папросту кажучы, «паліць» = «выкурваць, скурваць». Такім чынам, нельга сказаць «ён пачаў паліць у 16 гадоў» — тут будзе дарэчы толькі «курыць». 

Больш таго, «паліць» можна разглядаць як паланізм. Мовазнавец Юрась Пацюпа ў адной з публікацыяў заўважае:

«Няўжо аўтар ня ведае, што дзеясловы паліць ‘курыць’ і таньчыць ‘танцаваць’ — гэта якраз тыя палянізмы, за якія ён упікаў сучасных рэдактараў? Нават беларускія пісьменьнікі ад канца XVII да канца XIX стст., якія выхоўваліся ў польскім асяродзьдзі, іх ніколі не ўжывалі».

(Крыніца: http://arche.bymedia.net/2007-06/paciupa706.htm)

На гэту тэму раім:
• Змястоўны артыкул Юрася Бушлякова: http://www.svaboda.org/PrintView.aspx?Id=790390
• Абмеркаванне ў ЖЖ Юрася Пацюпы: http://paciupa.livejournal.com/4942.html?thread=65870

Далучаем таксама кароткае тлумачэнне пра пераходныя і непераходныя дзеясловы.

Пытаўся [id214807893|Руслан Карамышаў]
==================================
Вітаю.

Калі суфікс -цель не уласіцвы беларускай мове, то якое болей натуральнае слова будзе лепей ужываць замест слова "служыцель"?

***

Вітаем.

Калі гэта не апраўдана пэўнымі мэтамі (напр. стылістычнымі, рытмам і рыфмай), пазбягаць слова "служыцель" не варта. Яно прысутнічае ў сучасных слоўніках літаратурнай мовы (Слоўнік беларускай мовы-2012 http://www.slounik.org/search?dict=sbm&search=%D1%81%D0%BB%D1%83%D0%B6%D1%8B%D1%86%D0%B5%D0%BB%D1%8C&x=0&y=0), выкарыстоўваецца беларускімі пісьменнікамі:

► Намыліліся старцы мудрыя: па іх касцях закрасаваў новы ўсемагутны Бог, сталі легіёны аўтарных служыцеляў хвіміямы яму курыць, тысячы з медзі званоў хвалу яму разносіць, а так далёка, як зямля наша вяліка, і яшчэ далей, ажно на край свету. (Янка Купала. Як у казцы)

► Але варта было вось хоць краем вока зазірнуць у душы гэтых дваіх служыцеляў культу, як рабілася незразумела і крыўдна, гэта ён адчуў пэўна. (Васіль Быкаў. Кар'ер)

► Без суда расстраляныя каля 15.000 служыцеляў культа розных канфессіяў (гэта ў межах абкарнанай Рыжскім мірам Беларусі). (Кастусь Тарасаў. Крыж памяці. Меч лёсу)
 
Калі з нейкіх прычын вы не можаце або не хочаце выкарыстоўваць гэта слова, яно мае наступныя сінонімы: служка, слуга, паслугач (сучаснае значэнне апошняга — "той, хто выслужваецца ў каго-н.; саўдзельнік, памочнік у якой-небудзь дрэннай справе").

Пытаўся [id214807893|Руслан Карамышаў]
==================================
Цi слушна для беларускае мовы ўжываць пры разьвiтаньнi выраз "пакуль" якое адпавядае рускаму "пока"?

* * *

Фармальна такое ўжыванне памылкаю не з’яўляецца. 

У акадэмічным расейска-беларускім слоўніку (http://www.skarnik.by/rusbel/66567) сярод прыкладаў да слова «пока» бачым:

пока! — бывай(це)!, пакуль!

Адзначым, што ні тлумачальныя слоўнікі, ні слоўнікі народна-дыялектнай мовы, ні прыклады з літаратуры не пацвярджаюць, што слова «пакуль» выкарыстоўваюць пры развітанні. 

Выступае супраць гэтага і мовазнавец Юрась Пацюпа (http://www.slounik.org/search?dict=trasianka&search=%D0%BF%D0%B0%D0%BA%D1%83%D0%BB%D1%8C&x=0&y=0).

Такім чынам, такое ўжыванне з’яўляецца вельмі спрэчным і ўзнікла, відавочна, пад уплывам расейскай мовы.

Пры развітанні можна ўжыць наступныя натуральныя выразы: бывай(це)! да пабачэння! да спаткання! да сустрэчы! бывай(це) (заставай(це)ся) здаровы! шчасліва (заставацца)! усяго добрага (найлепшага)! з богам! дабранач! 

Пытаўся [id214807893|Руслан Карамышаў]
==================================
Добрый день. 
Подскажите пожалуйста хорошие самоучители белорусского языка. Заранее спасибо.

* * *

Добры дзень!

Спасылкі на падручнікі (у тым ліку для замежнікаў) і даведнікі вы можаце знайсці ў ранейшых публікацыях:

— https://vk.com/wall-71024062_2113
— https://vk.com/wall-71024062_1535
— https://vk.com/wall-71024062_2258?reply=2278

Пыталася [id50259165|Мария Мор]
==================================
Як правільна: "бацькаўшчы́ны" ці "бацько́ўшчыны" ?

* * *

Нарматыўны варыянт мае націск на першы склад: ба́цькаўшчыны. (http://slounik.org/search?dict=nazounik&search=%D0%B1%D0%B0%D1%86%D1%8C%D0%BA%D0%B0%D1%9E%D1%88%D1%87%D1%8B%D0%BD%D0%B0&x=47&y=15)

У далейшым разьвязаць такія пытаньні вам дапамогуць артаграфічныя слоўнікі, разьмешчаныя на slounik.org.

Пытаўся [id162307661|Ростислав Дзюба]
==================================
Дзень добры.

Падкіньце сінонімаў да колеру: цёмна-зялёны.

Я прыдумаў толькі "ялінкавы".

* * *

У залежнасці ад патрэбнага адцення сінонімаў да гэтага колеру можа быць шмат (напр., балотны, смарагдавы, малахітавы, аліўкавы, бутэлечны, травяны). 

Прапаноўваем шаноўным падпісантам таксама пакідаць свае варыянты ў каментарыях.

Пытаўся [id9175781|Yurka Kozak]
==================================
Добры дзень! Дапамажыце калі ласка дакладна перакласці з рускай мовы "в ласке" (ласка ў сэнсе пачуццё). Дзякуй!

***

Дзень добры!

Калі пытанне заключаецца ў тым, як паставіць слова "ласка" ў месны склон, то правільнай будзе форма "ў ласцы". 

Кранецца воч, ціхутка песціць скроні,
Цяплом крывінкі ўспыхне ля шчакі.
Уся зямная ўцеха ў той далоні,
У ласцы найдарожшай той рукі. 

Кастусь Кірыенка. Радзіма

(http://www.slounik.org/search?dict=nazounik&search=%D0%BB%D0%B0%D1%81%D0%BA%D0%B0&x=0&y=0)

Пры гэтым варта памятаць, што ў беларускай мове ёсць устойлівыя выразы, у склад якіх уваходзяць кампаненты "ў ласцы", напр.: быць у ласцы ў каго (мець чыю-небудзь спагаду, падтрымку, карыстацца давер'ем), не ў ласцы (не ў гуморы, не ў настроі).

Пытаўся [id122029279|Яўгеній Бодрыкаў]
==================================
Ці дапускаецца ўжыванне у давальным склоне "Мікіце". Ці только "Мікіту"?

***

У літаратурнай мове правільнай формай з'яўляецца толькі "Мікіту".

Толькі ў імёнах на -а з націскам на канчатку можа быць у давальным склоне -е (Кузьма́ - Кузьме́). 

Пытаўся [id58082774|Никита Трепенок]
==================================
Вітаю! Падкажыце, калі ласка, беларускі аналаг рускага выразу "Кидает в дрожь"
Дзякуй!

***

Вітаем!

Рус. Бросает в дрожь — бел. дрыжыкі бяруць.

http://www.skarnik.by/rusbel/20780

Пытаўся [id126465596|Леанід Рэбкавец]
==================================
Добры вечар.
Скажыце калі ласка, як на мове можна сказаць слова "чувак"?
Дзякуй.

* * *

Вітаем!

У залежнасці ад кантэксту можна ўжыць наступныя словы: хлопец (хлапец), хлопча, дзяцюк, сябар (сябра), дружа, пры́яцель, братка, браток, браценік, браце, мужык, тып, франт, піжон.

Пытаўся [id68277180|Міхаіл Ермаловіч]
==================================
Добры дзень!
Дапамадыце калі ласка, але можа Вы вырашыце, што гэта як рэклама, тады не публікуйце, а ў лічку мне адкажыце, калі ласка...

Спадзяюця на адказ...
як правільна напісаць на мове назву нашага салона прыгажосці "Фабрика Грёз" (партнёра мова нанова, дарэчы).
4 дні спрэчкі ідуць)
калі салон у МІНЮсТЕ зарегістраваны на расейскай мове як "Фабрика Грёз"
Вось ёсць тры варыянта)
фабріка грёз
фабрыка гроз
фабрыка грёз

Трэба напісаць беларускімі літарамі па беларускім правілам але не перакладая гэтыя два слова…фабрыка мрояў, ці фабрыка летуценняў не падыходзіць 
калі фабрЫка грёз, тады можна сказаць, што фабрыка пераклалі, а "грёз" не ... і Ў слове грёз - "р" зацвярдзелая і тады трэба пасля літары Р пісаць не Ё, а О. .. .фабрыка гроз, алё калі гроз, то змяняецца сэнс назвы, бо больш падобна на фабрыку нейкую нябесную, якая з Зеўсам звязана)

адмін мова нанова напісаў так:
https://vk.com/movananova?w=wall-64088467_2179

а вось гугл перакладчык і астатнія он-лайн перакладчыкі перакладае грёзы, як мары, а грёз перакладае як грёз...

Дзякуй!

* * *

Добры дзень!

На нашу думку, калі ёсць мэта зрабіць беларускую назву, то рабіць яе варта на беларускай глебе. Назвацца па-беларуску, але пакінуць пазнавальным расейскае найменне — узаемавыключальныя задачы. 

Разгледзім наступныя варыянты:

1. Усё-такі перакласці назву («Фабрыка мараў/летуценняў/мрояў») або скарыстаць іншае найменне (напрыклад, «Фабрыка прыгажосці/чароўнасці/жаданняў»). Гэта самы натуральны і просты варыянт.

2. Скарыстаць найбольш блізкі варыянт перакладу на беларускую мову — «Фабрыка кроз». «Кроза» — абласное слова (http://www.skarnik.by/tsbm/34106), якое значыць «летуценне, мара». Але слова малавядомае і яго могуць не зразумець.

3. Варыянт «Фабрыка гроз», які атрымліваецца ў выніку транскрыпцыі, відавочна, не падыходзіць. Па-першае, слова «граза» мае негатыўнае значэнне «той (тое), што выклікае, наводзіць страх» (http://www.skarnik.by/tsbm/17862). Па-другое, гэты варыянт можа быць ўспрыняты як трасянка.

4. Калі ўжыць частковую транслітарацыю — выйдзе «Фабріка грёз» ці нешта падобнае. Гэты варыянт адназначна выкліча непаразуменне. Апрача таго, нічога беларускага ў ім няма. Адзначым, што такі прэцэдэнт мае месца — "Прiорбанк" Адкрытае акцыянернае таварыства (http://www.priorbank.by/r/about/info_center/requizit/).

Такім чынам, перш за ўсё раім пераглядзець сваё стаўленне да назвы і выкарыстаць варыянт 1. Калі гэта немагчыма, то найлепшым выбарам будзе варыянт 2.

Інакш лепей адмовіцца ад ідэі беларускай назвы, бо варыянты 3 і 4 маюць да беларускай мовы вельмі ўскоснае дачыненне і прыдатныя, на нашу думку, толькі ў афіцыйна-справавым кантэксце, але ніяк не для рэкламы.

Пытаўся [id6193832|Ігар Жукаў]
==================================
Шаноўныя сябры, зьявілася магчымасьць гасьцям фэсту зь Менску без турбот і клопатаў наведаць мерапрыемства:

"Спэцыяльны фэстывальны трансфэр
Менск-Вялейка-Менск

Камфартабэльны турыстычны аўтобус прывязе на фэстываль, дачакаеца заканчэньня канцэрта і адвязе ў Менск.

Першы рэйс зь Менску-
9.00 
Другі рэйс 
16.00

Першы рэйс зь Вялейкі-
нядзеля 5 ліпеня
1. 30 - (пасьля заканчэньня відовішча)
19 30- (пасьля заканчэньня ўсяго фэстывалю)

Кошт
120 000 рублёў- без начлега (на фэсьце будзе арганізаваны намётавы лягер)
140 000- аўтобус на 2 дні.
Пры наяўнасьці вольных мейсцаў 
можна паехаць толькі ў адзін бок.

Запісвацца па наступным кантактам:
а) zakazbiletov.minsk@gmail.com
б) 80293178993-
смс 
Неабходна пазначаць прозьвішча, імя і нумар тэлефону.
https://vk.com/club73664128
==================================
Як правільна адказваць і як правільна пытацца пра тое, якая сёння дата? Напрыклад, "какое сегодня число? какого числа это будет? это будет такого-то числа".

***

Пра слова "чысло" і пытанні з ім мы адказвалі тут:
https://vk.com/wall-71024062?q=%D1%87%D1%8B%D1%81%D0%BB%D0%BE&w=wall-71024062_1790%2Fall

Пытаўся [id214807893|Руслан Карамышаў]
==================================
Што натуральна для беларускай мовы "кіроўца" альбо "вадзіцель"? І ці ёсць розніца ў выкарыстоўванні гэтых паняццяў?

* * *

Паводле этымалагічнага слоўніка, слова «вадзіцель» — пазычнанне з расейскай мовы. Сёння яно найчасцей ужываецца ў афіцыйным, фармальным кантэксце.

 Мовазнавец Павел Сцяцко ўважае суфікс -цель неўласцівым беларускай мове (далучаем выяву з яго кнігі «Культура мовы»), а ў адным са сваіх артыкулаў раіць аддаваць перавагу варыянту «кіроўца»:

«Кіроўца (машыны) - вадзіцель. Кіроўцы машынаў рухаюцца так, як хочуць (По-лымя. 2008. № 12, с. 181). Нашая мова мае сваё адмысловае слова, добра матываванае і структурна выразнае ўтварэнне з старажытным суфіксам -ц-а - кіроўца. А вось слоўнікі падаюць тут пазычанне з не-ўласцівым беларускай мове суфіксам -цель: вадзіцель (< рас. водитель)»

(http://pawet.net/ns/2009/09/%E2%84%96_09_(900).html)

Салідарны з ім і мовазнавец Юрась Пацюпа:

«...утварэньні з суфіксам -цель могуць адначасна разглядацца як палянізмы й як царкоўнаславянізмы, узятыя з расейскае мовы. У кожным разе — нам яны неўласьцівыя»

(http://arche.bymedia.net/2007-06/paciupa706.htm)

Адзначым, што варыянт «кіроўца» адпавядае літаратурнай норме. Яго фіксуе Слоўнік беларускай мовы (2012), Граматычны слоўнік назоўніка (2008).

Нельга забывацца пра варыянт, які пераважае ў народнай мове — шафёр (шофер) (http://slounik.org/228640.html). Менавіта яго выкарыстоўваюць прызнаныя беларускія класікі:

‣  - Дык адкуль вы едзеце? - з раптоўным вясёлым натхненнем сказаў малады чалавек да шафёра. (К.Чорны)

‣  Шафёр спыніў машыну, і яна запыхала на месцы, уздрыгваючы ад навалу нутраной энергіі і быццам парываючыся пабегчы. (М. Зарэцкі)

‣  Пазяхае шафёр і моцна-моцна сціскае абаранак руля, каб не прыдрамаць, не прапусціць павароткі. (М. Лынькоў)

‣  Уехаўшы ў сяло, ён крута павярнуў направа, праехаў высокі драўляны мост і затармазіў каля чайной, дзе звычайна спыняюцца ўсе шафёры. (Я. Скрыган)

‣  Удвух з шафёрам аўтамашыны яны пачалі цягаць з абгарэлага штабеля скрынкі вінтовачных патронаў, прыхапілі яшчэ і некалькі скрынак гранат, якія ім трапілі пад рукі. (В. Быкаў)

‣  Будучы старым шафёрам і нядрэнным валацугам, маючы знаёмствы сярод іншых шафёраў, што ведалі ваколіцу і ўсе чорныя справы ў гарадах, мог вам ня толькі расказаць аб тым, дзе й калі магчымасьці былі для раманаў, але назваць і шмат асобаў, падаць цэны на розных рынках. (К. Акула)

Пытаўся [id214807893|Руслан Карамышаў]
==================================
Вітаю! Праскланяйце, калі ласка, слова "праць" у значэньні "стирать". Дзякуй вялiкi! 😊

***

Праць — гэта дзеяслоў. Дзеясловы не скланяюцца, а спрагаюцца. 😊

Пяру, пярэш, пярэ, пяром, пераце́, пяруць; праў, пра́ла, пралі

Адказы на падобныя пытанні вы можаце знайсці у граматычных слоўніках на сайце slounik.org:

Граматычны слоўнік назоўніка — http://slounik.org/nazounik/
Граматычны слоўнік дзяслова — http://slounik.org/dzsl/ 
Граматычны слоўнік прыметніка, займенніка, лічэбніка, прыслоўя — http://slounik.org/prym/

Пытанне ад [id268008210|Go No]
==================================
Калі трэба гаварыць "а 18 гадзіне", а калі "у 18"? Ці слушна ўжываць "у", калі гаворыш пра канкрэтную гадзіну?

* * *

У гэтым кантэксце абодва назоўнікі раўнапраўныя.

Гладзіце ранейшы адказ — https://vk.com/wall-71024062_2076

Пытаўся [id214807893|Руслан Карамышаў]
==================================
Што больш правільна выкарыстоўваць "Рада" ці "Савет", у якасці кіроўных органаў?

* * *

З гледзішча сучаснай літаратурнай мовы, і «рада», і «савет» — прымальныя варыянты.

Гістарычна ў беларускай мове гэты орган кіравання называўся «рада».

Слова «савет» пахоздіць з расейскай мовы і замацавалася ў нас за савецкім часам, аднак ўжываецца і па сёння (Савет Міністраў, Савет Рэспублікі). 

Мовазнавец Юрась Пацюпа лічыць гэты варыянт неўласцівым беларускай мове:

Усiм расейскiм словам на со-, якое паходзіць ад царкоўнаславянскага съ-, у беларускай мове адпавядаюць ўтварэньнi з прыстаўкаю з- і іншыя: собор – збор, союз – зьвяз, совет – рада. Словы садзейнiчаць, супернiк, сабраты, сумесны, суаднесьцi, саграшыць i г.д. прыйшлi i прыходзяць у беларускую мову пад уплывам расейскае. Кожнае зь iх стварае прэцэдэнт для далейшага шыраньня неўласьцiвае мове мадэлi.

(Крыніца: http://churchby.info/bel/272)

Раім таксама пазнавальныя артыкулы пра гэтыя словы:
‣ http://www.maladost.lim.by/ab-slove-savet
‣ http://archive.svaboda.org/slova/saviet.html
‣ http://archive.svaboda.org/slova/rada.html

Далучаем таксама іх этымалогію.

Пытаўся [id214807893|Руслан Карамышаў]
==================================
Якія варыянты ёсць для перакладу на беларускую мову англійскага выразу "governing body"?

* * *

На жаль, ангельска-беларускія слоўнікі не фіксуюць пераклад какнрэтна гэтага выразу. 

У слоўніку Валянтыны Пашкевіч удалося знайсці такія фразы:
a body of troops — атра́д во́йскаў
a legislative body — зако́нада́ўчы во́рган
a body of laws — збор зако́наў
a school board — шко́льная ра́да
a board of directors — упра́ва дырэ́ктараў
a board of governors — ра́да кіраўніко́ў

Прапануем наступныя варыянты:
— адміністрацыйная рада (савет)
— рада (савет) кіраўнікоў
— кіроўны (кіруючы) орган
— орган кіравання
— управа
— упраўленне
— кіраўніцтва
— праўленне

Пытаўся [id214807893|Руслан Карамышаў]
==================================
Добрага дню! Адкажыце як будзе адпаведнik расейскаму : (изобретать велосипед)
Дзякуй.

* * *

Добры дзень!

Фразеалагічны слоўнік беларускай мовы (Лепешаў, 2008) фіксуе выраз «вынаходзіць веласіпед» са значэннем «гаварыць, аб’яўляць пра даўно ўсім вядомае». Да яго таксама падаецца блізказначны выраз — «адкрываць Амерыку».

Пры ўжыванні гэтага выразу, «веласіпед» часта замяняюць сінонімам «ровар».

Сярод карыстальнікаў мовы ўжываюцца таксама варыяцыі: выдумляць веласіпед (ровар), вынаходзіць (выдумляць) кола.

Згадаем таксама наступныя фразеалагізмы:
‣ по́рах (-у) не выдумля́ць. Незак. Разм. Ужыв. пры дзейн. са знач. асобы. Нічога новага, свайго, арыгінальнага не ствараць
‣ зо́рак з не́ба не хапа́е (не хапа́ў). Незак. Разм. Ужыв. пры дзейн. са знач. асобы. Мае сярэднія здольнасці, не вылучаецца незвычайным талентам, розумам і пад.

Пытаўся [id94591580|Андрусь Анцух]
==================================
Ужо пачаўся фэстываль авангарднага мастацтва Дах-XXVIII "РЭЙТАН" у Палацы Мастацтваў. Вашай ўвазе прадстаўляецца поўная праграма фэсту (магчымыя зьмены, сачыце за старонкаю фэсту)
https://vk.com/club14850983
==================================
Як правiльна "я хачу" або "я хочу"?

***

"Я хачу́".

http://www.slounik.org/search?dict=dzsl&search=%D1%85%D0%B0%D1%86%D0%B5%D1%86%D1%8C&x=0&y=0 

Пытаўся [id214807893|Руслан Карамышаў]
==================================
Спадарства, вітаю! Дапамажыце, калі ласка.
1. Аказваецца і апыноўваецца: ці ёсць розніца, ці аднолькава слушныя?
2. Слова шэнціць. Ці я чагосьці не разумею, ці ў скарніку памылка: пры чым тут танцаваць? 
 
"шэнціць, -ціць; безасабовая форма незакончанае трыванне
 размоўнае слова Тое, што і танцаваць. Некаторым дзяўчатам, што называецца, шэнціць у жыцці. Дубоўка. Дагэтуль увогуле шэнціла, найбольшыя хібы яго [Рыбака] міналі. Быкаў."

* * *

Вітаем!

1. Дзеясловы «апынуцца» і «аказацца» абавязкова трэба адрозніваць. 

Слова «апынуцца» мае толькі адно значэнне: трапіць куды-небудзь, аказацца ў пэўным месце, у нейкім становішчы. І ў гэтым значэнні слова «аказацца» выступае яму сінонімам.

Гэта значыць, што у горадзе, у лесе, у шпіталі, у бядзе можна як апынуцца, так і аказацца.

Ва ўсіх іншых выпадках пасуе толькі дзеяслоў «аказацца», які мае шмат значэнняў, з якімі вам дапаможа разабрацца тлумачальны слоўнік — http://www.skarnik.by/tsbm/5050.

Адзначым толькі, што нельга сказаць «апынуцца добрым чалавекам», «апынулася, яны ведалі адзін аднаго», «у яго не апынулася грошай» — тут можна ўжыць толькі «аказацца».

Далучаем таксама малюнак Глеба Лабадзенкі.

2. Гэта памылка друку. Шэнціць — тое, што і шанцаваць, шчаслівіцца, шчасціць

Пытаўся [id38155003|Цімур Ходзін]
==================================
Original: http://budzma.by/wp-content/uploads/2014/06/071-akazacca-apynucca.jpg
==================================
Шаноўныя! Заблыталася ў родным склоне: як будзе правільна: жыхары горада ці гораду? І другое: ці можна сказаць"сталі важнымі" "сталіся важнымі" "зрабіліся важнымі"?

* * *

1. Правільна будзе «жыхары горада», бо назоўнік «горад» — канкрэтны і паддаецца лічэнню, таму мае канчатак «-а», а не «-у».

Спраўдзіць форму роднага склону вы заўсёды можаце ў Слоўніку беларускай мовы (2012), Граматычным слоўніку назоўніка (2008), якія размешчаныя на сайце http://slounik.org.

2. У гэтым кантэксце можна ўжыць і «стаць», і «зрабіцца», і «стацца» — гэта сінонімы.

Але дзеяслоў «стацца» ў гэтым значэнні з’яўляецца размоўным (яго асноўнае значэнне — адбыцца, здарыцца — http://www.skarnik.by/tsbm/79999).

Таму выраз «сталіся важнымі» будзе недарэчы ў навуковых ці афіцыйных тэкстах.

Пыталася [id58860746|Beladonna Cadutadallastella]
==================================
Як па-беларуску "ведущий"?

* * *

1. Калі маецца на ўвазе чалавек, які кіруе чым-небуздь, вядзе канцэрт, праграму і г. д., то нарматыўным варыянтам будзе «вядучы». 

Тым ня менш сёньня замест яго вельмі часта ўжываюць назоўнік «вядоўца». У адным са сваіх артыкулаў мовазнавец Павел Сцяцко даводзіць слушнасць гэтага варыянта:

Вядовец, вядоўца, вядок . "Імпрэзу "Час памяці. Зорка Венера ўзышла над зямлёю" да 120-годдзя класіка беларускай літаратуры наладзіў Лідскі раённы метадычны цэнтр народнай творчасці. Пастаноўшчык і вядовец імпрэзы рэжысёр метадычнага цэнтра Юрый Карпук" (Наша слова. № 50 (1045). 14 снежня 2011. С.3). " Вядоўца ў нацыянальным строі..." (Роднае слова. 1993. № 4. С.40) . "Хто ж мой вядок ? Ён служка бога? Ці служка д'ябла - мой вядок?" (Дзеяслоў. 2011. № 5 (54). С.4).

Усе загалоўкавыя словы нататкі маюць выразную матывацыю, будову і значэнне: вяд-уць (вядзе) - вяд-овец, вяд-оўца, вяд-ок . У іх выяўляецца натуральнае найменне асобы, якое перадаецца формай назоўніка. У слоўніках замацавана пазычанне (калькаванне) вядучы (< рас. ведущий ), толькі суфікс -ущ (-ий) заме-нены на уч (-ы) .

Назоўнік вядоўца засведчаны і ўжо згаданым "Арфаграфічным слоўніку беларускай мовы": вядуўца, -цы, -цу, -цаў (С.102). А гэта - сведчанне яго пашыранасці і "законнасці" ў літаратурнай мове. Формы вядовец і вядок менш ўжывальныя ў маўленні. Але першая з іх - найбольш тыповая і натуральная для сучаснай словаўтваральнай сістэмы беларускай мовы з суфіксам - ец/-овец.

(Крыніца: http://pawet.net/ns/2012/05/%E2%84%96_05_(1052).html)

Такім чынам, калі няма патрэбы строга трымацца стандарту, можна ўжываць і «вядучы», і «вядоўца».

2. Калі па-расейску гэта слова ўжыта ў якасьці дзеепрыметніка (путь, ведущий нас к Богу), то тут варта выкарыстоўваць канструкцыю «які (што) вядзе»: шлях, які (што) вядзе нас да Бога.

3. Калі слова ўжыта ў значэнні прыметніка (ведущий специалист), у беларускай мове яму могуць адпавядаць: вядучы, галоўны, асноўны і г. д.

Пытаўся [id214807893|Руслан Карамышаў]
==================================
Ігар Случак: «Тое, што было па-расейску, можна рабіць па-беларуску. Чэмпіянат жа ў нас беларускі, а ня сёмай лігі Расеі»

Ігар Случак расказаў пра поспехі і недарэчнасці на шляху беларусізацыi айчыннага спорту.

— Вы пачыналі сваё змаганне амаль чатыры гады таму. Ці ёсць адметныя поспехі за гэты час?

— Лічу, што гэта справа не дарэмная і зараз даволі паспяховая. Калі ў 2011 годзе пачынаў перапіску з клубамі пра больш шырокае пашырэнне мовы, яна амаль зусім не выкарыстоўвалася ў беларускім футболе. У цяперашні час на пяці стадыёнах Вышэйшай лігі дыктары працуюць па-беларуску, чатыры каманды гуляюць у форме з прозвішчамі гульцоў па-беларуску (у 2014 годзе такіх каманд наагул не было), беларуская мова шырока выкарыстоўваецца ў афішах і праграмках клубаў, ў іншых момантах. Так што прагрэс вялікі, але пры ўсіх добрых момантах беларуская мова яшчэ выкарыстоўваецца нятак моцна, як мусіць быць у нацыянальным беларускім чэмпіянаце.

— Ці ёсць у Беларусі найлепшыя і найгоршыя клубы ў выкарыстанні роднай мовы?

— Найлепшыя тут «Гомель», «Дынама-Менск», «Тарпеда» (Менск), «Белшына», «Тарпеда-БелАЗ», «Славія». Найгоршых шмат, абсалютная большасць такіх. Але прынцыпова не выкарыстоўвае беларускую мову і ганарыцца гэтым магілёўскі «Дняпро».

— На ваш погляд, як стымуляваць клубы да большага ўжывання беларускай мовы?

— Мяркую, клубам трэба глядзець на сваіх заўзятараў і браць з іх прыклад. Што да стымулявання – я не прыхільнік нейкіх загадаў і актаў, усё мусіць ісці ад сэрца. Тым ня менш, думаю, трэба правесці нейкую тлумачальную працу з боку АБФФ. Даслаць, напрыклад, ліст да клубаў з інфармацыяй пра тое, што яна ня супраць, каб яны больш выкарыстоўвалі беларускую мову. Бо старыя комплексы яшчэ добра сядзяць у галовах адміністрацыі, якая баіцца праявіць сваю беларускасць. Іншага стымулявання, мяркую, ня трэба – нейкіх дадатковых выдаткаў пераход на беларускую мову не прынясе. Тое, што было па-расейску, можна рабіць па-беларуску. Чэмпіянат жа ў нас беларускі, а не сёмай лігі Расеі, – лiчыць Случак.

Крыніца: http://by.tribuna.com/football/1030625455.html?ext=max

#Radzima_RS
==================================
Шыльды ў Мінску з назвамі вуліц сталі дубляваць на лацінцы (паводле Інструкцыі па транслітарацыі геаграфічных назваў Рэспублікі Беларусь літарамі лацінскага алфавіту).

http://pda.nn.by/artykul/151493.html
==================================
Добры дзень! Раскажыце, калі ласка, пра акалічнасці ўжывання слова "наўзаем". Ці дарэчнае яно як-небудзь яшчэ, акрамя як слова ветлівасці, адказ на пажаданне? Дзякуй.

* * *

Добры дзень!

Беларускія слоўнікі не фіксуюць слова «наўзаем» у сэнсе ветлівага адказу на пажаданне. Яго ўжыванне сустракаецца толькі ў невялікай колькасці мастацкіх твораў. Магчыма, яно з’яўляецца паланізмам (nawzajem). У даўнім слоўніку Насовіча словазлучэнне "на ўзаем" тлумачыцца як "взаимно, обратно", але без яўнага сведчання пра тое, што яго можна ўжываць як ветлівы адказ. Дадзены прыклад "Ударь его на взаемъ", г.зн. тут гэта проста прыслоўе, якое характарызуе нейкае дзеянне.

Літаратурным варыянтам будзе прыслоўе «ўзаемна». Але ў якасці адказу на пажаданні, віншаванні гэта слова не фіксуецца слоўнікамі, а ў літаратуры сустракаецца вельмі рэдка. 

Каб адказаць на віншаванне ці пажаданне можна ўжыць наступныя канструкцыі:
— і вам (мне) таксама
— і вам таго ж (самага)
— і я вас віншую (вітаю, цалую і г. д.)

Пытаўся [id229178039|Максім Гінтаў]
==================================
#пошта

Вітаю. Можа вы ведаеце, дзе можна набыць папку з надпісам "Дыпломны праект". Або ведаеце, дзе можна нанесці гэты надпіс (у якой краме)???
==================================
Вітаю! Парайце калі ласка дзе можна набыць кнігу Юрася Бушлякова "Жывая мова".
Шчыры дзякуй за адказ!

* * *

Добры дзень!

Гэта пытаньне не зусім да нас, але можам заўважыць, што папяровага варыянта ў продажы няма ўжо вельмі даўно.

Паспрабуйце спытацца ў «Радыё Свабода», якое займалася выпускам гэтай кнігі.

Нагадаем таксама, што электронная версія знаходзіцца ў вольным доступе — http://www.svaboda.org/contentlive/liveblog/25054463.html

Пытаўся [id191377169|Леха Борзый]
==================================
Шаноўнае спадарства!

Да нас звярнуліся прадстаўнікі канадскай фірмы з просьбай дапамагчы сабраць узоры почыркаў з напісаннем тэкстаў на беларускай мове. Пэўная праца ўжо зроблена. А яшчэ нам трэба сабраць 180 узораў. Адначасова могуць пакуль пісаць 7 чалавек. Час напісання займае 1,5-2 гадзіны.
Запрашаем ўсіх ахвотных векам ад 17-ці да 60-ці гадоў для ўдзелу ў напісанні беларускамоўных тэкстаў у суботу 13 чэрвеня ў 15.30 і 18.00 і ў нядзелю ў 12.00 і 14.30 на сядзібе ТБМ (Румянцава 13). Можна папярэдне запісацца па тэл. 8-029-109-18-33 (Уладзь). Таксама можна запісацца на іншыя дні наступнага тыдня.
Кожны ўдзельнік напісання атрымае каштоўны падарунак.

http://by-mova.livejournal.com/1275626.html
==================================
Вітаю,спадарства!Такое пытанне маецца да вас:Як больш правільна казаць:"лепш" ці "лепей"?

* * *

Вітаем!

Гэтыя прыслоўі раўнапраўныя. Як і наступныя пары: менш — меней, больш — болей, горш — горай. Выбіраць трэба варыянт, найбольш прыдатны з гледзішча мілагучнасці ў канкрэтнай сітуацыі.

Нагадаем, што вышэйшая ступень параўнання прыслоўяў вымагае або ўжывання прыназоўніка «за» (чытаў лепш за яе; скакала вышэй за яго), або канструкцыі са злучнікамі «чым», «чымся», «як» (чытаў лепш, чым яна; маляваць лепш, як раней).

Пытаўся [id88357715|Радаслаў Грыгаровіч]
==================================
Вітаю! Патрэбен пераклад слоў:
- достопримечательность,
- щекотно,
- дышим ртом.

***

Вітаем! 

- Выдатная (славутая) мясціна, выдатнасць, славутасць;
- Козытна;
- Дыхаем ротам, дыхаем праз рот;

Пытаўся [id12996983|Павал Дзедуль]
==================================
Вітаю!

Пры перакладзе юрыдычных дакументаў на беларускую мову ўзнікла пытанне як слушна перакласці "Хозяйственное общество" ды "Товарищество". Перакладаючы абодва словы "общество" и "товарищество" як "таварыства" скасоўвае ўсю немалую юрыдычную розніцу паміж гэтымі структурамі, робячы іх сінонімамі. Як быць?

Дзякуй!

***

Вітаем!

«Хозяйственное общество» перакладаецца на беларускую мову як «гаспадарчая супольнасць». 

Для слова «товарищество» вы абралі правільны варыянт — «таварыства».

Спраўдзіць юрыдычныя тэрміны можна па базе «Слоўнік юрыдычных тэрмінаў на беларускай, рускай і англійскай мовах» (http://multilang.etalonline.by).

Гэты слоўнік распрацаваны Нацыянальным цэнтрам прававой інфармацыі Рэспублікі Беларусь сумесна з Мінскім дзяржаўным лінгвістычным універсітэтам і Інстытутам мовы і літаратуры імя Я. Коласа і Я. Купалы. Сайт працуе марудна, таму, увёўшы слова ў поле «Пошук» злева ўверсе ці выбраўшы яго ў спісе, давядзецца крыху счакаць.

Пытаўся [id28164086|Багдан Хмяльніцкі]
==================================
Вітаю ўсіх фарумчан, віншую з летам! Адкажыце, калі ласка, як па новых правілах трэба правільна пісаць: шэсцьдзясят або шэсцьдзесят? Пытанне таму, што ў зборніках экзаменацыйных дыктовак - першы варыянт. А вось "семдзесят" напісана з Е. "Пяцьдзясят" зразумела, бо першы пераднаціскны.

***

Вітаем!

Правільны варыянт — шэсцьдзясят. Націск у гэтым слове, як і ў слове пяцьдзясят прыпадае на апошні склад.

http://slounik.org/search?dict=&search=%D1%88%D1%8D%D1%81%D1%86%D1%8C%D0%B4%D0%B7%D1%8F%D1%81%D1%8F%D1%82&x=0&y=0

Пыталася [id185743467|Анжаліка Патапава]
==================================
Добры дзень.
Падкажыце, калі ласка, як правільна вымаўляць "з ім" (з імі, з іх, і г.д.).
Ці будзе "і" ператварацца ў "ы" — [з ым], альбо так і застанецца "і" [з' ім]?

* * *

У беларускай мове літара «і» часта абазначае не адзін гук, а два — [йі], гэтаксама як літары «е» — [йэ], «ё» — [йо], «ю» — [йу], «я» — [йа].

Адбываецца гэта ў пачатку слова і ў сярэдзіне пасля галосных, калі «і» знаходзіцца пад націскам. Такім чынам, вымаўляем: [йі]м, [йі]ншыя, [йі]ней, сва[йі]х, кра[йі]на, [Йі]на.

Пры гэтым гук [й] змякчае папярэдні зычны, таму правільна будзе казаць так: з імі — [зь йімі], без іх — [бязь йіх], праз іх — [празь йіх], з Ірай — [зь Йірай], з’інець — [зьйінець] і г. д.

Пачатковае «і» вымаўляецца як [і] ці [ы], калі стаіць не пад націскм: прыехаць [з ы]нстыту́та, гаварыць [з Ы]ры́най, [і]стота. Але ў гэтай пазіцыі можа адбывацца скарачэнне да [й]. 

Падрабязней пра гэта — у артыкулах Юрася Бушлякова (далучаем выявамі).

Пытаўся [id244206130|Антон Буцько]
==================================
Хутка !!! Дапамажыце калі ласка , як напісаць абрэвиятуру "Ф.И.О" на беларускай мове ?

* * *

У беларускай мове няма агульнапрынятай абрэвіятуры, якая б адпавядала расейскай «Ф. И. О», таму ў дакументах часцей за ўсё ўжываецца поўная форма: прозвішча, імя, імя па бацьку. 

Калі не патрабуецца поўнае імя, можна напісаць «прозвішча, ініцыялы».

Тым не менш, у анкетах, узорах заяў сустракаюцца скарачэнні «П. І. І.», «П. І. І. па бацьку», «П. І. Імя па бацьку», «П. І. І. п. б.» і г. д., але іх, на нашу думку, варта выкарыстоўваць толькі ў выпадку нястачы месца на лісце.

Пытаўся [id212805540|Максiм Коршак]
==================================
Падпісвайма петыцыю! 

Прымяненне беларускага лацінскага алфавіта ў грамадзянскіх пашпартах.

Апошнія некалькі год у інфармацыйнай прасторы час ад часу ўзнікаюць спрэчкі аб напісанні беларускіх імёнаў і прозвішчаў на апошняй (міжнароднай) старонцы грамадзянскага пашпарта.

У цяперашні час МУС карыстаецца старой сістэмай транслітарацыі ICAO, якая была распрацавана з патрэбаў афармлення машыначытэльных радкоў унізе старонкі і ніяк не рэгулюе напісанне нацыянальных формаў імёнаў і прозвішчаў.

Пры гэтым супрацоўнікі органаў, што выдаюць пашпарты, часам робяць памылкі пры напісанні складаных імёнаў (ІСАО ў паасобных выпадках дае некалькі варыянтаў транслітарацыі).

Мы просім адказныя органы разгледзець пытанне аб стварэнні Інструкцыі па транслітарацыі ўласных імёнаў грамадзян Рэспублікі Беларусь на падставе беларускага лацінскага алфавіта, і выкарыстанні яе па змоўчанні. 

Вядома, што беларускі лацінскі алфавіт (аналагаў якога няма ў іншых усходніх славян) фанетычна і практычна падыходзіць для нашай мовы лепей за іншыя сістэмы транслітарацыі. Беларускі лацінскі алфавіт ужо зацверджаны для перадачы геаграфічных назваў і цалкам адпавядае міжнародным стандартам (ISO 9). 

Народы, якія маюць лацінаграфічныя алфавіты (французы, немцы, палякі, чэхі і інш.), у пашпартах выкарыстоўваюць менавіта свае алфавіты. Асобным прыкладам з'яўляецца сербская практыка выкарыстоўвання сербскага і кірылічнага, і лацінскага алфавіту ў пашпартах.

Мы лічым, што нам трэба пераняць досвед і карыстацца беларускім лацінскім алфавітам ў пашпартах.

Некалькі варыянтаў транслітарацыі:

Аляксандр Лукашэнка - Aliaksandr Lukašenka

Міхаіл Мясніковіч - Michail Miasnikovič

Уладзімір Макей - Uladzimir Makiej

https://www.change.org/p/%D0%BC%D1%83%D1%81-%D1%80%D1%8D%D1%81%D0%BF%D1%83%D0%B1%D0%BB%D1%96%D0%BA%D1%96-%D0%B1%D0%B5%D0%BB%D0%B0%D1%80%D1%83%D1%81%D1%8C-%D0%B1%D0%B5%D0%BB%D0%B0%D1%80%D1%83%D1%81%D0%BA%D0%B0%D1%8F-%D0%BB%D0%B0%D1%86%D1%96%D0%BD%D0%BA%D0%B0-%D1%9E-%D0%BF%D0%B0%D1%88%D0%BF%D0%B0%D1%80%D1%82%D0%B0%D1%85?recruiter=21835305&utm_source=share_petition&utm_medium=facebook&utm_campaign=share_page&utm_term=des-lg-share_petition-custom_msg&fb_ref=Default
==================================
Трасянка – наша ўсё.

Пра беларускую трасянку выдалі кнігу на нямецкай мове, якую пісалі навукоўцы з Беларусі, Германіі, Польшчы і Украіны.

Зборнік даследаванняў беларускай трасянкі і ўкраінскага суржыка выйшаў на нямецкай мове пад назвай “Трасянка і суржык, змяшанае беларуска-рускае і украінска-рускае маўленне. Лінгвістычны інцэст у Беларусі і Украіне?”. Кніга, над стварэннем якой працавалі на філалагічным факультэце БДУ, уключае даследаванні навукоўцаў з Беларусі, Германіі, Польшчы, Украіны і іншых краін. Пакуль зборнік выдадзены толькі па-нямецку. А вось на беларускай мове выдаваць кнігу пакуль не плануюць. Але артыкулы навукоўцаў з кнігі можна знайсці на беларускай і рускай мовах у перыядычных навуковых часопісах.

Даведка:

Трасянка ― форма змяшанага вуснага бытавога маўлення, у якім беларуская мова змешваецца з рускай, у асноўным лексічна. Ва Украіне падобная з'ява, украінска-рускае змешанае маўленне, называецца суржыкам. Цікава, што першапачаткова трасянкай называўся корм для свойскай жывёлы, калі з-за недахопу сена ў яго падмешвалі салому.

Загадчык кафедры Гісторыі беларускай мовы філалагічнага факультэта БДУ, доктар навук Мікалай Прыгодзіч расказвае пра тое, навошта спатрэбіўся такі зборнік і як ён ствараўся.

"Зборнік рабіўся адмыслова, каб ім маглі карыстацца еўрапейцы. Зразумела, што ў Еўропе беларускую мову не ведаюць. Калі б мы выдалі зборнік на беларускай ці на ўкраінскай мове, ён бы не быў запатрабаваны.

Мы самі ўдзельнічаем у працэсе трасянкавасці, але гэтымі праблемамі амаль не займаліся. У нашым праекце мы запісвалі людзей у розных мясцінах, носьбітаў мовы. Звярталі ўвагу на іх адукацыю, на іх паходжанне. Напрыклад, чалавек прыехаў у горад з вёскі. Наколькі на яго паўплывала гэтае гарадское маўленне.

Цікавае назіранне нямецкага даследчыка прафесара Герда Генчэла па адной сям'і з Баранавічаў. Ёсць бабуля, яе дачка і ўнучка. Тры пакаленні. Дык вось працэнт беларускамоўных элементаў ад бабулі да ўнучкі ў тры разы памяншаецца. Калі ў бабулі 55% беларускамоўных элементаў, то ва ўнучкі толькі 15%. Яшчэ некалькі пакаленняў, і можа застацца толькі 1%.

Праект акурат і звяртае ўвагу на гэтыя праблемы. У нас жа ніхто не адмяняў афіцыйны статус беларускай мовы. Калі далей гэта будзе працягвацца без падтрымкі беларускай мовы, сітуацыя можа выйсці з пад кантролю. Яна і сёння ўжо небяспечная.

Ад чаго залежыць ужыванне трасянкі. Тут шмат фактараў. Найперш — узрост, пасля — дзе чалавек атрымліваў адукацыю. Пажылыя людзі больш схільныя да беларускасці, бо яны выхоўваліся ў беларускай школе. У вёсцы яны гаварылі па-беларуску.

У кнізе ёсць артыкул Генадзя Цыхуна, які паказвае, якая сітуацыя з трасянкай была ў 1920-я гады, калі выкошвалася нацыянальна арыентаваная інтэлігенцыя. Пазней, на вядучыя кіраўнічыя пасады браліся людзі, якія ў прынцыпе, валодалі беларускай мовай, але мовай чыноўніцтва была руская. Беларуская мова функцыянавала толькі ў адукацыі і культуры. Яшчэ ў СМІ: раённыя газеты, некалькі рэспубліканскіх газет.

На ўжыванне трасянкі ўплывае і ўзровень адукацыі, а таксама маўленчая сітуацыя, кантынгент людзей вакол. Напрыклад, калі чалавек у кампаніі рускамоўных людзей будзе гаварыць па-беларуску, яго могуць не зразумець. І ён вымушаны будзе падстройвацца, а артыкуляцыя ў яго застанецца беларуская. Ёсць і іншая прычына ― моўнае неахайства. У кожнага з нас ёсць адметнасці геаграфічна вызначанай гаворкі. Гэта нязмушанасць, якая нас выдае.

Суржык і трасянка — падобныя з'явы. З пэўнай ступенню трасянкавасці. Але гэта найперш нязмушаны працэс. Мы самі не ведаем, у які момант якое слова мы скажам. Для таго, каб чыста гаварыць па-беларуску, трэба думаць на гэтай мове. Устаўляем рускае слова, калі не знаходзім беларускі адпаведнік. Гэта ўжо генетычная хіба. Дастаткова 2-3 тысячы слоў з нейкай мовы, і ты зможаш свабодна сябе паводзіць у бытавым асяроддзі. Наш слоўнікавы запас зусім невялікі, не як у Элачкі Людажэркі з "12 крэслаў", натуральна, але невялікі.

Трасянка, на сёння — адна з рэальных форм бытавання беларускай мовы. Калі аснова — беларуская, а не наадварот. Калі аснова руская мова ― гэта ўжо іншы тып трасянкі".

http://euroradio.fm/trasyanka-lingvistychny-incest
==================================
Па-беларуску
==================================
На трасянцы
==================================
Па-расейску
==================================
Як назваць па-беларуску турысцкую "газовую горелку"?...

* * *

Тлумачальны слоўнік фіксуе выраз «газавая гарэлка» (http://www.skarnik.by/tsbm/16876).

Пытаўся [id170392414|Алексей Кухта]
==================================
Original: http://www.basecamp.ro/image/cache/data/arzatoare_pentru_vara_providus_arzator_cu_trepied_pentru_butelii_cu_valva_2225_1-900x900.jpg
==================================
Мінчук, якога запрашалі ў бойз-бэнд Меладзэ, выпусціў кліп.
==================================
Цяпер і зараз 

Шмат хто, вывучыўшы беларускую мову з кніжак, мяркуе, што словы цяпер і зараз — абсалютныя сынонімы. Трактуюць зараз як беларускі адпаведнік расійскаму сейчас у двух яго значэньнях і гавораць: зараз добрае надвор’е або зараз пяць гадзін. З пункту гледжаньня традыцыйнай беларускай мовы такое ўжываньне проста памылковае. 

Ад зараз на месцы цяпер перасьцерагалі ў ХХ ст. шматлікія айчынныя аўтары. Прычына ўся ў тым, што зараз — слова з прасторы будучага часу. Беларускае зараз — знак, што нешта адбудзецца неўзабаве, хутка, па малым часе, вось-вось: зараз прыйду, зараз зраблю, зараз убачым. Можа быць і зараз іду — калі дзеяслоў цяперашняга часу ўжыты ў значэньні будучага, калі маем на думцы, што празь які малы час пойдзем. Натуральнае ў нашай мове прыслоўе зараз і пры паказаньні, што нешта адбывалася, адбываецца або можа адбыцца адразу пасьля нечага: скажам, зрабіў зараз жа пасьля сьвята, як прачытаў, зараз жа напісаў. 

Як бачым, слова зараз мае тыповыя ўласныя ролі ў мове. Як, зрэшты, і прыслоўе цяпер. Нам застаецца толькі ўжываць кожнае слова на сваім месцы. Вось напрыклад: цяпер раніца, цяпер сьнедаем і слухаем радыё, а зараз ужо будзем зьбірацца, зараз пойдзем з дому.

© Юрась Бушлякоў "Жывая Мова"
==================================
Куды прыпадае націск у слове «існуе»? Многія кажуць існУе, такі варыянт падае слоўнік НН «існавАць існУю». Акадэмічныя слоўнікі даюць націск на апошні склад.

* * *

Найноўшы акадэмічны Слоўнік беларускай мовы (2012) фіксуе абодва варыянты (http://slounik.org/search?dict=sbm&search=%D1%96%D1%81%D0%BD%D0%B0%D0%B2%D0%B0%D1%86%D1%8C).

Сістэмна апраўданым з’яўляецца націск на другі склад (існу́е), падрабязней пра гэта — у ранейшым адказе (http://vk.com/wall-71024062_3618).

Пытаўся [id101855214|Максім Ляшко]
==================================
Вельмі пазнавальнае відэа
==================================
Дзень добры.

Як будзе «Составить компанию прогуляться»?

* * * 

Вітаем!

1. У якасці адпаведніка часта ўжываюць выраз «скласці кампанію». Гэты выраз не фіксуецца слоўнікамі, але фармальна не з’яўляецца памылковым, бо адным са значэнняў слова «скласці» тлумачальны слоўнік падае: утварыць, сфарміраваць (групу, камісію, калектыў), падабраўшы адпаведных людзей. 

2. У гэтым кантэксце ўжываюцца і дзеясловы «падзяліць», «раздзяліць». Тлумачальны слоўнік фіксуе выраз «раздзяліць кампанію», «падзяліць кампанію» сустракаецца ў Цішкі Гартнага:

‣  Можа, таму, што гэты парыў перабіваўся адзнаннем таго, што ўсёткі ён астанецца дома, хоць і меў ахвоту падзяліць кампанію з Рыгорам. (Сокі цаліны)

Такім чынам, вашу фразу можна перакласці як «раздзяліць (падзяліць) кампанію прагуляцца (каб прагуляцца)».

3. Натуральнымі адпаведнікамі з’яўляюцца і канструкцыі з фразеалагізмамі «за кампанію», «для (дзеля) кампаніі». 

Тады можна сказаць «прагуляцца за кампанію (з кім-небудзь)». Калі яўна не ўказваецца супольнае дзеянне — «пабыць з кім-небудзь за кампанію»

4. У пэўным кантэксце можна абысціся дзеясловамі «далучыцца (да каго-небудзь)», «суправадзіць (каго-небудзь)». А іншы раз будзе досыць і прыслоўя «разам», напрыклад, «прагуляцца разам».

Пытаўся [id9175781|Юрка Козак].
==================================
#mova

Род слова: дзякуй — вялікі, шчыры, сардэчны

Да якога роду назоўніка дзякуй схіліцца? Паваенным часам бальшыня выдадзеных у БССР слоўнікаў арыентавала на ніякі род. Тым часам у штодзённым маўленьні і ў мастацкай мове дзякуй шырока культывавалі як слова мужчынскага роду. 

Форма дзякуй — ад дзеяслова дзякаваць, у якога нямецкія  вытокі  (dank ‘падзяка, удзячнасьць’, danken ‘дзякаваць’). Сьпярша форма дзякуй ўжывалася ў ролі часьцінкі (дзякуй вам за ўсё, дзякуй на добрым слове), а пасьля дзякуй стаў яшчэ й назоўнікам. 

Ці ёсьць у нашай мове назоўнікі ніякага роду, якія  канчаюцца  на [й]?  Глядзеце: гай, рай, край, ручай, бой, набой, сырадой і гэтак  далей  —  усе чыста словы з канцавым ётам мужчынскага роду. У  жывой  беларускай  мове дзякуй, пачынаючы функцыянаваць у ролі назоўніка, афармляўся, як правіла, на ўзор шматлікіх уласнабеларускіх словаў зь ётам на канцы — значыць, як слова мужчынскага роду. Калі мы, вызначаючы род, зыходзім з фактаў традыцыйнага  беларускага маўленьня,  тады  ня можам не прызнаць, што дзякуй у беларускай мове —  мужчынскага  роду.  А вось  ужываньне  слова дзякуй як назоўніка ніякага роду ў вялікай ступені  абумоўлена ўплывам адпаведнае расійскае формы (спасибо —большое, огромное і г. д.). 

Насуперак маўленчай практыцы, нарматыўныя слоўнікі фіксуюць яшчэ, што назоўнік дзякуй не скланяецца. Першае пацьверджаньне, што скланяецца, у нас пад рукою, у добра знанай прыказцы: дзякуем не адбыць — трэба заплаціць. Мовазнаўца Яўген Рапановіч, пішучы пра слова дзякуй, паказваў, як лёгка яно зьмяняецца ў аўтэнтычным беларускім маўленьні: “А што мне з твайго дзякуя? Якая цана яму, гэтаму дзякую? Зь дзякуем, брат, у краму ня пойдзеш. І на дзякуі не пражывеш…”. 

Не скланяючы ў літаратурным ужытку назоўніка дзякуй, мы зьмярцьвяем яго, адбіраем долю жыцьця. Памятайма пра гэта, а яшчэ абавязкова й пра тое, што слова дзякуй — такі самы назоўнік мужчынскага роду, як бой, гай або рай: вялікі дзякуй, сардэчны дзякуй, шчыры дзякуй, сыноўскі дзякуй, наш дзякуй, адзін дзякуй.

© Юрась Бушлякоў "Жывая Мова"
==================================
Вітаю! Як будзе на беларускай мове слова "кружка"?

* * *

У залежнасці ад кантэксту: конаўка, кубак або куфель (кухаль).

Падрабязней — http://www.skarnik.by/rusbel/34968

Пытаўся [id154947700|Захар Яноўскі]
==================================
добры дзень) адкажыце, як будзе слушна. пішацца імя: Дыяна ці Дзіяна? чытала ў творах беларускіх класікаў Дыяна, а ў сучасных нейкіх выданнях пішацца Дзіяна.

* * *

Добры дзень!

Нарматыўны «Слоўнік асабовых уласных імён» (Усціновіч, 2011) падае толькі варыянт «Дзіяна».

Такім чынам, беларускую дзяўчыну будзе слушна называць менавіта так. Наяўнасць мяккага [дз'] у гэтым выпадку — натуральны вынік адаптацыі гэтага імя ў беларускай мове (параўнайце: Мацвей, Канстанцін, Хрысціна, Францішак). Паказальна, што ў «Беларускай энцыклапедыі» імёны беларусак запісаны як «Дзіяна» (Ніканчыкава Дзіяна, Родчанка Дзіяна), а не «Дыяна».

Варыянт «Дыяна» ўжываецца перш за ўсё пры перадачы гэтага імя з іншай мовы (багіня Дыяна, прынцэса Дыяна). 

Што тычыцца аўтарскіх тэкстаў, то аўтар выбірае імя паводле ўласнага гледзішча і густу, таму арыентавацца на іх не варта.

Адзначым, што афіцыйна дзяўчыну могуць запісаць і як «Дзіяна», і як «Дыяна» — у гэтым выпадку трэба ўжываць варыянт, зафіксаваны ў пашпарце (пасведчанні аб нараджэнні).

Пыталася [id226481034|Марына Леута]
==================================
Вітаю.
Ці натуральна для беларускай мовы, як пераклад слова "сопровождение", выкарыстоўваць "суправаджэнне"? Ці адказвае сэнсу пераклад "спадарожнічанне"? Як гэтыя два пераклады змяняюцца па асобах?

* * *

Вітаем!

Рускае «сопровождение» можа перакладацца на беларускую і словам «суправаджэнне», і словам «спадарожнічанне».

«Суправаджэнне» і «спадарожнічанне» ў беларускай мове не абсалютныя сінонімы. «Спадарожнічанне» абазначае толькі дзеянне паводле значэння адпаведнага дзеяслова (http://www.skarnik.by/tsbm/78650). «Суправаджэнне», у сваю чаргу, мае некалькі дадатковых значэнняў — http://www.skarnik.by/tsbm/81145.

Такім чынам, трэба казаць «музычнае суправаджэнне», «лiнгвiстычнае суправаджэнне сацыякультурнай дзейнасцi» і г. д. Слова «спадарожнічанне» тут недарэчы.

«Суправаджэнне» і «спадарожнічанне» — назоўнікі, таму змяняцца па асобах не могуць (па асобах змяняюцца дзеясловы). Парадыгмы скланення гэтых слоў ёсць у Граматычным слоўніку назоўніка:

Суправаджэнне: http://slounik.org/search?dict=nazounik&search=%D1%81%D1%83%D0%BF%D1%80%D0%B0%D0%B2%D0%B0%D0%B4%D0%B6%D1%8D%D0%BD%D0%BD%D0%B5&x=0&y=0
Спадарожнічанне: http://slounik.org/search?dict=nazounik&search=%D1%81%D0%BF%D0%B0%D0%B4%D0%B0%D1%80%D0%BE%D0%B6%D0%BD%D1%96%D1%87%D0%B0%D0%BD%D0%BD%D0%B5&x=0&y=0

Пытаўся [id214807893|Руслан Карамышаў]
==================================
Жывая мова. Дасі, дамо, ясі, ямо
==================================
Дзень добры. Як будзе па-беларуску: внедорожник, дворники, покрышки. Дзякуй.

* * *

Добры дзень! 

Внедорожник - пазадарожнік
(Слова пазадарожнік шырока ўжываецца цяпер. Яно даслоўна адпавядае анг. off-road vehicle. Яго трэба адрозніваць ад уседарожніка, які ў анг. мове all-road vehicle.)

Дворники - дворнікі
(Размоўнае абазначэнне шклоачышчальных шчотак, гл. http://www.skarnik.by/tsbm/20120)

Покрышки - пакрышкі, покрыўкі
(Абодва словы пасуюць у аўтамабільным кантэксце. Гл. http://www.skarnik.by/tsbm/62007 і http://www.skarnik.by/tsbm/53581. 
Не блытайце з накрыўкай!)

Пытаўся [id176044266|Мікіта Волкаў]
==================================
Вітаю. Тыдзень таму прымаў ваенную прысягу. І мне здаецца, што ў другім абзацы ёсць памылка. "Клянуся дастойна выконваць воінскі абавязак". Бо ў беларускай мове няма сллова дастойна. Замест яго ёсць слова годна. Памыляюся я, або ўся краіна?

* * *

Вітаем!

Беларускімі слоўнікамі сапраўды не фіксуецца прыслоўя «дастойна». Яго ўжыванне сустракаецца толькі ў невялікай колькасці аўтарскіх тэкстаў і збольшага ў СМІ. Таму фармальна гэта памылка.

У гэтым выпадку згодна з літаратурным стандартам трэба выкарыстоўваць слова «годна» або канструкцыю «з годнасцю».

Разам з тым адзначым, што прыметнік «дастойны» фіксуецца асноўнымі слоўнікамі, у тым ліку тлумачальным (http://www.skarnik.by/tsbm/19767).

Пытаўся [id21412210|Максим Шокавин]
==================================
Вітаю! 
Калі ласка, растлумачце значэнне слова «тамака» і як яно выкарыстоўваецца на практыцы?

* * *

Тамака — гэта размоўнае слова, якое значыць тое самае, што і слова "там".

 http://www.skarnik.by/tsbm/82637 

Формы тыпу "тамака", "тутака", "нямашака" хоць і з’яўляюцца літаратурнымі (у дыялектах таксама фіксуецца форма "ёсцека"), але выкарыстоўваюцца толькі ў размоўным і часам у мастацкім і публіцыстычным стылях. 

Такім чынам навуковыя, афіцыйна-справавыя тэксты вымагаюць ужывання слоў "там", "тут", "ёсць", "няма" і г. д.

Пытанне ад [id5886752|Страница Разчленена]
==================================
Добры дзень!
Падкажыце, калі ласка: а як на мове на шыльдзе напісаць "добро пожаловать!" ?

***

Дзень добры!

Сардэчна (шчыра) запрашаем (вітаем)! 

Пытаўся [id6193832|Ігар Жукаў]
==================================
Вiтаю, шаноўная адмiнiстрацыя!
Як болей слушна перакласцi на расейскую i, калi магчыма, ангельскую назву "На чорных лядах"? Загадзя дзякую.

***

Вітаем!

Самым дакладным і дарэчным перакладам на рускую быў бы, відаць, "На чёрных вырубках". Аднак назву фільма і твора Васіля Быкава, паводле якога гэты фільм зняты, часам перакладаюць на рускую як "На чёрных лядах" (напрыклад тут: http://www.kinopoisk.ru/film/681090/). Улічваючы гэта, магчыма, мэтазгодным было б падаваць пры перакладзе "На чёрных вырубках" арыгінальную беларускую назву, калі няма ўпэўненасці, што тыя, каму адрасаваны пераклад, яе ведаюць, каб палегчыць для іх пошук першакрыніцы і фільма.

На англійскую назва перакладаецца як "On black clearings".

Пыталася [id16222147|Наста Маркевіч]
==================================
#пошта

Шаноўныя паны й паненкі!
Не падкажаце, дзе ў Менску можна натыкнуцца на трасянку (на аб'явах, шыльдачках з назвамі і г.д.)?
* навуковы праект
==================================
Падкажыце, калі ласка, як будзе ў давальным склоне імя Мікіта?

***

Вітаем!

(Каму?) Мікіту.

Паводле нарматыўных граматык, мужчынскія імёны на -а (-я) у давальным склоне маюць канчаткі -у (-ю). Канчатак -ю маюць імёны, аснова якіх канчаецца мяккім зычным (гл., да прыкладу, Беларускую граматыку-1985 на http://slounik.org/books у раздзеле "Падручнікі").

► Н. Мікола, Вова — Д. Міколу, Вову
► Н. Лёша, Грыша — Д. Лёшу, Грышу
► Н. Янка, Юрка — Д. Янку, Юрку
► Н. Коля, Вася — Д. Колю, Васю.

Пыталася [id88708550|Надзея Бароўка]
==================================
Дзень добры.

Ці ёсць у мове слова "дзетка" ?
(у дачыненні да дзяўчыны)

* * *

Вітаем!

Ні ў літаратурнай, ні ў народнай мове такога ўжывання слова «дзетка» не зафіксавана.

Словам «дзетка» звяртаюцца або дарослыя да дзіцяці, або старыя да чалавека, маладзейшага ўзростам.

Там не менш, часта гэта слова выкарыстоўваюць пры перакладзе ангельскага зваротку baby. На нашу думку, у гэтай сітуацыі такое ўжыванне слова «дзетка» дапушчальнае. 

Аднак злоўжываць ім не варта, бо ў беларускай мове досыць ласкавых слоў, каб звярнуцца да дзяўчыны: каханая, любая, мілая (міленькая), дарагая (даражэнькая), родная (родненькая), мілка (мілачка), любка (любачка), ясачка, галубка (галубачка), зязюлька, золатка.

Пытаўся [id9175781|Yurka Kozak]
==================================
Абноўлены сайт чыгункі rw.by — беларускай мовы стала яшчэ больш 

На сайце беларускай чыгункі стала яшчэ больш беларускай мовы. Калі раней расклад цягнікоў па-беларуску быў даступны толькі для прыгарадных маршрутаў, цяпер беларускі інтэрфэйс даступны пры пошуку ўсіх цягнікоў.

Як напісана на сайце, інфармацыйна-даведачная сыстэма «Расклад руху цягнікоў» знаходзіцца ў рэжыме досьледнай эксплюатацыі.

Акрамя пашырэньня ўжытку беларускай мовы на сайце, пошукавая сыстэма стала больш простай і пры гэтым — разнастайнай. Напрыклад, раней расклад прыгарадных цягнікоў быў асобна ад усіх астатніх. Цяпер пры пошуку маршруту ў адным акне прапануюцца ўсе варыянты дабіраньня да патрэбнай станцыі. Таксама зьявілася функцыя пошуку маршруту зь перасадкамі. Пры пошуку можна пазначыць пажаданую катэгорыю цягніка і тып вагона.

Са старонкі канкрэтнага маршруту цяпер можна перайсьці адразу да разьдзелу набыцьця квіткоў. Праўда, гэты разьдзел пакуль ня мае беларускай вэрсіі.

Нагадаем, што беларускі інтэрфэйс таксама даўно распрацаваны і на сайце нацыянальнай авіякампаніі «Белавія». Ня мае беларускай вэрсіі толькі сайт «Мінсктрансу».

http://www.svaboda.org/content/article/27013341.html
==================================
Вітаю, спадарства!

Ці ёсць розніца паміж словамі «хата» і «дом», альбо яны з'яўляюцца сінонімамі?

***

Вітаем!

"Хата" і "дом" - словы з рознымі значэннямі. 

Аноўнае значэнне слова хата — "жылая сялянская пабудова, зрубленая з бярвення". Дом жа гэта "будынак для жылля, размяшчэння устаноў і прадпрыемстваў". 

Як відаць, першае значэнне слова дом шырэйшае.

Астатнія значэнні гэтых слоў, прыклады ўжывання і выразы з імі ў тлумачальным слоўніку:

Хата: http://www.skarnik.by/tsbm/90456
Дом: http://www.skarnik.by/tsbm/20762

Пытанне ад [id5886752|Страница Разчленена]
==================================
Добры вечар.
Як перакладаецца слова "парник" на беларускую мову?

* * *

Добры дзень!

У беларускай мове ёсць слова «парнік».

Тлумачальны слоўнік беларускай літаратурнай мовы акрэслівае яго значэнне вельмі канкрэтна: род цяпліцы ў выглядзе нізкіх градак, пакрытых зашклёнымі рамамі або празрыстай плёнкай, для вырошчвання расады, ранняй агародніны і пад.

У некаторых дарэформавых крыніцах сустракаецца таксама варыянт «шклярніца». Але знайсці дакладных звестак пра яго ўжыванне не ўдалося. Раім аддаваць перавагу нарматыўнаму варыянту.

Пытаўся [id56411006|Аляксей Гаўрыленка]
==================================
Добры дзень. Дапамажыце, калі ласка, з наступнымі пытаннямі:

1. Як па-беларуску будуць гучаць наступныя мінералы: 1) альмандин (гранат); 2) андрадит; 3) целестин в жеоде; 4) демантоид. 

2. Ці ёсць у беларускай мове слова “стакан”, менавіта ў якасці посуду і што такое ШКЛЯНКА?

3. Як перакласці “сервировка стола”?

Вялікі дзякуй!

* * *

Добры дзень!

1. Альмандин (гранат) — альмандзін (гранат), андрадит — андрадыт, целестин в жеоде — цэлестын у жэодзе, демантоид — дэмантоід.

Гэтыя варыянты фіксуюцца Слоўнікам беларускай мовы (Бірыла, 1987), Слоўнікам іншамоўных слоў (Булыка), Руска-беларускім слоўнікам, Беларускай энцыклапедыяй.

2. У беларускай мове слова «стакан» ужываецца толькі ў якасці тэхнічнага тэрміна і мае наступныя значэнні:

1) Гільза артылерыйскага снарада.
2) Назва дэталей рознага прызначэння, якія маюць цыліндрычную форму.

У значэнні посуду ўжываюцца словы «шклянка» і «кубачак».

 Шклянка — калі «стакан» зроблены са шкла, «кубачак» — калі з іншага рэчыва (падрабязней — http://vk.com/wall-71024062_2038).

3. Працэс паводле дзеяслова «сервіраваць» можна назваць і«сервіраванне», і «сервіроўка».

Калі маецца на ўвазе непасрэдна само ўбранне стала (посуд, сталовыя прыборы), то тут ужываецца толькі «сервіроўка».

Пыталася [id4367172|Ганна Быль]
==================================
Не магу вызначыцца з тым, як будзе па-беларуску з рускай мовы "развивающаяся страна" (бо гэта дакладна пра нас)

* * *

Паводле акадэмічнага Руска-беларускага слоўніка (http://www.skarnik.by/rusbel/77951):

• развивающиеся страны — краіны, якія (што) развіваюцца, краіны ў стадыі развіцця, краіны, якія (што) сталі на шлях развіцця

Гэтыя ж варыянты ўжываюцца ў навуковай літаратуры. Далучаем выняткі з Беларускай энцыклапедыі.

Пытаўся [id157892285|Юрый Крышнеў]
==================================
Калі вы маеце iPhone (iPad) і карыстаецеся слоўнікам Skarnik.by, то гэтая навіна для вас: сайт зрабіў iOS-версію. https://itunes.apple.com/us/app/skarnik-belaruski-slounik/id988334682?mt=8&uo=6&at=&ct=
==================================
Падкажыце калі ласка адпаведнікі да рускага "овчинка стоит выделки". Загадзя дзякуй.

* * * 

Згодна з "Малым Расейска-Беларускім слоўнікам прыказак, прымавак і фразем" Змітра Санько беларускімі адпаведнікамі да прыказкі "Овчинка выделки не стоит" ёсць:

- Вычынка даражэйшая за аўчынку.
- Апуха не варта кажуха.
- Скурка не варта вычынкі.

Тлумачальны слоўнік прыказак (Лепешаў, Якалцэвіч, 2011) фіксуе такія выразы:

- Не варта шкурка вырабу.
- Аўчына (аўчынка) вырабу не варта.
- Гульня не вартая свечак.
- Спяваць дарма — баліць гaрла.

Пыталася [id88708550|Надзея Бароўка]
==================================
Нарэшце!
Курсы #Мовананова прэзентуюць новы сайт!
Старт увечары
youtube.com/watch?v=VQCRDqsOV3k
Калі ласка #рэпост
#ў #Мова #Беларусь #Mova #Belarus
==================================
Добры дзень.
Якое паходжанне слова "чаўпсці" у сэнсе "казаць абы што, лухту"? І калі яго можна выкарыстоўваць?

* * *

Добры дзень!

Адразу зазначым, што нарматыўным варыянтам з’яўляецца «чаўПЦІ», а не «чаўпсці».

Паводле Тлумачальнага слоўніка, у гэтага слова два значэнні:

1. Гаварыць недарэчнасць, глупства, бязглуздзіцу.
2. Настойліва даводзіць каму-небудзь што-небудзь, паўтараць увесь час адно і тое ж.

З прыкладамі ўжывання можна пазнаёміцца па спасылцы (http://www.skarnik.by/tsbm/92793).

Што да пахождання, то літоўскі філолаг, аўтар Слоўніка балтызмаў у славянскіх мовах, Юратэ Лаўчутэ, звязвае беларускае «чаўпці» з літоўскім čiaupti. Вынятку з яе працы «О некоторых новых литуанизмах в белорусском языке» далучаем выяваю.

Пытаўся [id214807893|Руслан Карамышаў]
==================================
Добры вечар! Падкажыце, калі ласка, беларускі адпаведнік расейскаму выразу "Не тут-то было". 
Дзякуй!

* * *

Вітаем!

У залежнасці ад кантэксту ў беларускай мове ўжываюцца розныя адпаведнікі гэтаму выразу.

Падаём групы выразаў рознага значэння і прыклады іх ужывання з Фразеалагічнага слоўніка беларускай мовы (Лепешаў, 2008).

1. Дарэмна; не тое, на што хто-н. разлічваў. Пра неапраўданыя надзеі, разлікі, меркаванні.

• не тут тое (то) было
‣ Вясна, вясна. Але не тут то было. Адкуль ні вазьміся — дыхне сіберны вецер, узніме ў паветра снежныя хмары, — зіма дый годзе. Сіняўскі.

• не туды тое
‣ Як толькі я напомніў, што трэба чыгуначнікам падабраць снарады — сам жа гаварыў, што яны без узрывацеляў, — дык не туды тое, прыкрываецца тым, што гэта не яго службовы абавязак. Машара.

• не туды хата
‣ [Дабрыян] Неўміручыя — гэта ж здаровыя, працаздольныя людзі. [Дажывалаў] Дык што? Вечна ўколваць? [Торгала] І пенсіі не будзе? [Дабрыян] А нашто здароваму чалавеку пенсія? [Дажывалаў] Вось табе і на! [Застрамілава] Выходзіць — не туды хата. Крапіва.

2. Зусім не, гэтаму не бываць. Выказванне катэгарычнай нязгоды, адмаўлення, пярэчання.

• як бы не так!
‣ Заступаючы на пасаду старшыні, ён — відаць, вопытны дыпламат — паабяцаў, што будзе аднолькава справядлівы і аб'ектыўны да ўсіх. Як бы не так! Сачанка.

• нічога падобнага
‣ Або малако як прадаюць… Скажам, жыве чалавек на хутары, дык, вы думаеце, кожны раз ён вязе, ды мераюць, ды з рук у рукі? Нічога падобнага. Крапіва.

• няма дурных
І што гэта за людзі? Дурыкамі хочуць хлеб зарабіць. Пачакайце ж, няма дурных! Лынькоў.

• скулу ў бок (каму) 
‣ — Пасылаюць польскія генералы на нас войска; цэлы батальён, а за камандзіра паставілі пана Крулеўскага. Сказалі яму — што хочаш, а войска іхняе знішч усё да аднаго чалавека… — А скулу ім у бок! — вырваўся з партызанскай грамады голас, поўны злосці і абурэння. Колас.

• трымай кішэнь (-і) шырэй!
‣ [Цыганок] Дык вы яму верце, ці то пан хоча нам добрае дзела зрабіць! Трымай кішэні шырэй! Аддасць ён зямлю! Грамыка.

• чорта з два
‣ Не, чорта з два! Буду біцца! Адзін за ўсіх — за Жаўтыха, Папова, Лук'янава, Крывёнка. За Панасюка. Інакш мне нельга. Быкаў.

• чорта (д’ябла) лысага
‣ Чорта лысага ты тут да вечара пратрымаешся. Паб'юць, як мышэй. Быкаў.

3. Вокліч немагчымасці, адмаўлення чаго-н., пярэчання на чужое ці сваё выказванне.

• (ды) дзе там!
‣ Хацелася мне думаць, што, можа, гэта зноў жарцікі… Дзе там! Усё па форме і ўсур'ёз. Гарэцкі.

• каб хоць!
‣ Казаў жа не раз: хто хоча вучыцца на гуслях — прыходзьце. Каб хоць! І не думаюць нават. «Маладосць».

• куды там!
‣ Дзе і што Пятрусь, цяжка было рашыць. А шукаць — куды там! Не час і не месца. Гартны.

Пытаўся [id126465596|Леанід Рэбкавец]
==================================
Вітаю! Скажыце калі ласка, як адным словам можна перакласці слова "супруги".

* * *

Добры дзень!

Традыцыйна слова «супруги» перакладаецца на беларускую мову выразам «муж і жонка». 

Адпаведна, супруг — муж , супруга — жонка. 

Супружество — шлюб, шлюбнае жыцьцё. Супружеский — шлюбны, сямейны.

Варта адзначыць, што ва ўжытку сустракаюцца такія словы, як «сужэнец», «сужэнка», «сужэнцы», «сужэнства», «сужэнскі». Але, па-першае, яны не фіксуюцца слоўнікамі, па-другое, іх ужываньне абмяжоўваецца юрыдычнымі і рэлігійнымі (каталіцкімі) тэкстамі. 

Такім чынам, раім аддаваць перавагу нарматыўнаму варыянту — муж і жонка.

У народзе маладую пару, жаніха й нявесту называлі «суджаныя», «нарачоныя», «наканованыя», «па́ра» (http://slounik.org/228513.html).

— Даведка:

Даўней у беларускай мове ўжываліся словы:

сужон, сужанец — муж
сужаніца — жонка
сужэнства — шлюб

Мовазнаўца Юрась Пацюпа ўважае правільнаю формаю «суджанец»: супруг — суджанец, відаць, ад суджаны, а не сужонец ад жаніцца, як некаторыя лічаць.

малжонак — муж
малжонка — жонка
малжэнства — шлюб

Гэта пацьвярджаюць гістарычны, этымалягічны слоўнікі, а таксама слоўнікі канца 19 — пачатку 20 стст.

Але прыведзеныя ў даведцы словы не фіксуюць сучасныя слоўнікі.

Пыталася [id112108097|Ілона Акуліч]
==================================
Добры дзень. Дапамажыце, калi ласка, перакласці на беларускую мову (Солигорский район, Чижевичский сельсовет, Метявичское шоссе)

* * *

Дзень добры!

Салігорскі раён, Чыжэ́віцкі сельсавет, Мяця́віцкая шаша.

Пытаўся [id2255707|Павел Краўчук]
==================================
Фатаздымак ці фотаздымак?

* * *

Вітаем!

- У афіцыйным правапісе (наркамаўка) "фотаздымак".

Літара о захоўваецца ў складаных словах, першай часткай якіх з’яўляюцца слова-, што-, фота-, мота-: словафо'рма, словатво'рчасць; штодзённы, штоме'сяц, штого'д; фотазды'мак, фотако'пія, фотаплёнка, фотака'мера, фотавы'стаўка і г.д.; але: фатагра'фія і вытворныя ад яго; мотаго'нкі, мотакро'с, мотаспо'рт і г.д.; але: матаво'з, матацы'кл і вытворныя ад іх.
(Правілы беларускай арфаграфіі і пунктуацыі).
http://libelli.narod.ru/misc/rules.htm

- У класічным правапісе (тарашкевіца) "фатаздымак".

У дзьвюхчасткавых складаных словах з націскам на першым складзе другой часткі о, ё ў першай частцы пераходзяць адпаведна ў а, е (я): галару́ч, дабрадзе́й, даўгале́цьце, драбнатва́ры, заапа́рк, матаго́нкі, наваство́раны, палітэ́хніка, фатазды́мак, Навапо́лацак; ледарэ́з, медава́рня, сьлезаце́чны (ад сьлёзы).
(Беларускі клясычны правапіс. Збор правілаў. Сучасная нармалізацыя)
 http://knihi.com/storage/pravapis2005.html

Пытаўся [id12914483|Петяй Яцковский]
==================================
Сёньня "Дапамога па беларускай мове" адзначае сваю першую гадавіну!

За год дзейнасьці ў суполцы разьвязалі больш за 600 пытаньняў, да яе далучыліся амаль 2000 чалавек.
Дзякуем за пытаньні й цікаўнасьць да роднае мовы!

Будзьма й надалей разам уздымаць пісьменнасьць і культуру маўленьня!

Жыве беларускае слова!
==================================
#фразеалогія@adkazy
==================================
Да мяне звярнулiся з цiкавым пытаннем, а я не знайшла што адказаць, пытаюся ў вас) Цi ёсць у слова "вырай" аднакарнёвыя словы?)

* * *

Згодна з літаратурнай нормай, слова «вырай» не мае аднакаранёвых.

У аўтарскіх тэкстах удалося знайсці ўжыванне прыметніка «вырайны/выраевы/выраёвы» і прыслоўя «вырайна»:

«Хлопчык, відаць, не ўявіць бусліны вырайны шлях, як я. Куды яму з яго веданнем свету! А свежасць радасці жыцця ў мяне амаль такая ж, мусіць, як i ў яго…»
— Я. Брыль

Абабяжыць зь вяршыні да падножжа
Юначыя хрыбты, смугу далін,
Цярплівасьцю знадзеяўшы адрожжа,
Яшчэ зірне на выраевы клін,
— Р. Барадулін

Чародка ластавак на правадах
Звярае й мой кiрунак выраёвы
У вечных ловах часу негульнёвых, —
Чародка ластавак на правадах...
— Н. Мацяш

Тут вырайна юнацтва лямантуе, 
тут дзед сівенькі, едучы ў раён, 
у аўтобусе з дзяўчатак пажартуе: 
«Які ж вам бог даў гэтакі разгон?»
— М. Мятліцкі

Гэтыя выпадкі з’яўляюцца праявай індывідуальнай словатворчасці аўтара і не адпавядаюць літаратурнай норме.

Пад канец згадаем фразеалагізм «збірацца ў вырай», які азначае «збірацца на той свет, у магілу».

Пыталася [id34008448|Арина Климович]
==================================
Подскажите, как на белорусском будет слово "попутка"? Например "ехал на попутке", "поймал попутку"

* * *

У літаратурнай мове гэта называецца «спадарожная машына». 

У штодзённым маўленні гэты выраз можна скарачаць проста да «спадарожная». Напрыклад, «вяртацца дамоў на спадарожных», «злавіць спадарожную».

Параім таксама канструкцыі са словамі «аўтастоп» і «аўтаспын»: даехаць у горад аўтастопам (аўтаспынам). Часта ў размове апошняе слова скарачаюць да «спын»: ехаць спынам.

Згадаем і слова «галасаваць», якое мае значэнне «спыняць машыну ўзняццем рукі».

Варта адзначыць, што ў гутарковай мове раз-пораз выкарыстоўваецца калька з расейскай — «спадарожка», як, зрэшты, і само слова «папутка». У пэўнай сітуацыі могуць прыдасца і гэтыя варыянты.

Пытаўся [id136767380|Никита Альферович]
==================================
Мае вітанні суполцы.

Узнікла пытанне, як найбольш літаратурна сказаць пра "зад". Найбольш цікавіць, як перакласці выраз "пятая точка"? Крыху падумаўшы, вырашыў, што можа больш-менш падыйдзе варыянт "пятае месца"?

Таксама цікавіць ранжыраванне непрыстойнасці ўжывання: сракі, дупы, задніцы. Ці ўсе гэтыя словы беларускія?

Буду ўдзячны, калі прывядзеце яшчэ больш сінонімаў.

* * * 

Вітаем!

У беларускай літаратуры ўдалося знайсці наступныя эўфемістычныя выразы:

‣ мяккае месца (У. Караткевіч, І. Шамякін, К. Акула)
‣ задняе месца (В. Быкаў)
‣ месца, адкуль растуць ногі (У. Караткевіч)
‣ пятая кропка (Звязда, Радыё Свабода)

Літаратурнымі варыянтамі з’яўляюцца «зад» і «азадак». Гэта размоўныя словы, у дадзеным значэнні яны могуць ужывацца не ва ўсіх стылях (напрыклад, нельга ўжыць іх у навуковым стылі). Але адначасова гэта не лаянкавыя словы.

«Срака», «дупа» і «задніца» фіксуюцца ў дыялектных слоўніках (гл. вынятку ніжэй), таму маюць права называцца беларускімі.

Слова «срака» ўспрымаецца ў сённяшнім узусе як найбольш грубае і лаянкавае, хоць у слоўніках народна-дыялектнай мовы падаецца без стылістычных памет і нават мае пераносныя значэнні (гл. далучаную выяву са слоўніка Насовіча, 1870 г. выдання).

Згадаем і гутарковае слова «какаўка», якое таксама фігуруе ў слоўніку Насовіча. У 20-я гады прапанавалася замацаваць яго ў якасці тэрміна (як адпаведнік да anus). Гэтыя спробы крытыкаваў у свой час Я. Лёсік.

Тэматычны слоўнік «Чалавек» (http://slounik.org/228741.html) падае наступныя варыянты з беларускіх гаворак:

‣ азадак м. — Чэрв. р., Стол., Жытк., Гом., Лельч. (ТС, НЛГ, Шатэрнік, Станкевіч, Насовіч, Кучук),
‣ зад м. — Чэрв. р. (Шатэрнік, Станкевіч),
‣ задок м. — мясц. (Станкевіч, Насовіч),
‣ задніца ж., дупа ж., дупля ж., жопа ж. — Смален. р. (Дабравольскі),
‣ срака ж. — Віл., Чэрв. р. (СПЗБ, Шатэрнік, Насовіч),
‣ купро н. — Ваўк. (Мат. Гарадз.),
‣ гуз м. — Зах.-бран. р. (Станкевіч, Растаргуеў),
‣ фэка ж., тул м. — мясц. (Насовіч),
‣ места н. перан. — Жытк. (ТС);

ягадзіца:
‣ ягада ж. — Пух. (СЦБ),
‣ ягадзіца ж. — Астр. (СПЗБ),
‣ пелютка ж. — Пін., Жытк. (ТС, НЛ, ЖС),
‣ пелюстка ж. — Жытк. (ТС),
‣ тылак м. — Лях. (СПЗБ),
‣ гурны мн. — Латгал. р. (СПЗБ),
‣ палавінкі мн. — Гом., Лоеў. (НЛГ, Янкова).

Пытаўся [id3019279|Валянцін Гайдучэня].
==================================
Вітаю Вас! Пытанне: у беларускай мове словы "кірунак", "накірунак", "напрамак" - сінонміы?

***

Вітаем!

Слова "накірунак" у беларускай мове няма. Гэта памылковая форма ўзнікла, відаць, у выніку кантамінацыі назоўнікаў "кірунак" і "напрамак".

Словы напрамак і кірунак - сінонімы. Іх значэнні ў ТСБМ:

► кірунак (http://www.skarnik.by/tsbm/33202)
► напрамак (http://www.skarnik.by/tsbm/42028)

Пытаўся [id157892285|Юрый Крышнеў]
==================================
Вітаю, падкажыце, калі ласка, як перакладаецца з рускай мовы "лежачий полицейский"? Дзякую.

***

Вітаем.

Ляжачы (спячы) паліцэйскі (Беларуска-рускі тлумачальны слоўнік новых слоў і новых значэнняў слоў. Мінск, 2013).

Пытаўся [id179829408|Андрусь Кліцуноў]
==================================
Ледзяное сэрца - песьня « Не трымай» (першая беларускамоўная вэрсыя)
==================================
This video is unavailable because the creator's account has been deleted
==================================
Прывітанне, шаноўнае спадарства. Калі ласка, адкажыце на пытанне, ці варта выкарыстоўваць слова "выбітнасці" у сэнсе "достопримечательности" ці лепей выкарыстоўваць ягоныя сінонімы? У беларуска-рускім слоўніку гэтага слова ўвогуле не знайшоў, чуў яго раней. Загадзя дзякуй.

***

Вітаем!

Нарматыўных слоўнікаў, у якіх былі б паказаны значэнне і спалучальнасць слова "выбітнасці", на дадзены момант няма. Таму ўжываць яго трэба вельмі абачліва.

Руска-беларускі слоўнік раіць у значэнні "достопримечательности" ўжываць "выдатныя мясціны", "выдатнасці" ці "славутасці" (http://www.skarnik.by/rusbel/20336). Скарыстаўшыся гэтымі варыянтамі, вы дакладна не зробіце памылку.

Пытаўся [id139353190|Дзмiтрый Астроўскi]
==================================
Добры дзень!
Падкажыце, калі ласка, розніцу між словамі ўстанаўленне і ўсталяванне.
Загадзя дзякую

***

Добры дзень! 

Гэтыя словы абазначаюць дзеянне паводле значэнняў адпаведных дзеясловаў (устанавіць і ўсталяваць). Назоўнік устанаўленне таксама можа мець значэнне "тое, што ўстаноўлена; закон". 

Паводле Тлумачальнага слоўніка беларускай мовы слова "ўсталяваць" мае толькі 2 значэнні (з адценнямі):

► Паставіўшы, змясціўшы куды-н., устанавіць належным чынам (усталяваць станок)
► Зрабіць моцным, устойлівым, надзейным існаванне чаго-н. (усталяваць уладу)

Першае значэнне слова "устанавіць" такое самае, як і ва "ўсталяваць". Аднак гэта адзінае іхняе агульнае значэнне. 

З астатнімі 4 значэннямі дзеяслова "устанавіць" і адценнямі значэнняў гэтых двух слоў вам дапаможа разабрацца слоўнік:

устанавіць (http://www.skarnik.by/tsbm/87805)
усталяваць (http://www.skarnik.by/tsbm/87803)

Пытаўся [id268104389|Ściapan Jeútuch]
==================================
Добры дзень.
Цікаваць напісаньне літары «і» ў лацінцы пасьля галосных.
Як правільна: «baIśsia» ці «baJIśsia»?

*** 

Правільна: «baIśsia»
Гл. http://slounik.org/lat, варыянт "Традыцыйная лацінка".

Пытаўся [id244206130|Антон Буцько]
==================================
Вiтаю.
Як па-беларуску "сделать предложение", у сэнсе прапанавать жанiцца?

***

Вітаем.

На беларускую мову гэты выраз перакладаецца фразеалагізмам "зрабіць прапанову". Ён фіксуецца ў Фразеалагічным слоўніку беларускай мовы Івана Лепешава (гл. прымацаваную выяву).

Пытаўся [id214807893|Руслан Карамышаў]
==================================
Вітаю!
Адкажыце, калі ласка, якія ёсць беларускія аналагі на прыказку "попытка не пытка"? Ці з'яўляецца правільным прамы пераклад "спроба не пытка"? Дзякуй!

* * *

Вітаем!

Слова «пытка» ў беларускай мове няма (рус. пытка — бел. катаванне). Таму пераклад «спроба не пытка» — адназначна памылковы.

Беларускімі адпаведнікамі рускага «попытка не пытка» з’яўляюцца прыказкі:

• Спроба не хвароба.
• Купіў не купіў, а патаргаваць можна.
• Дагнаў — не дагнаў, а прабегчы можна.

Пытаўся [id19476005|Уладзіслаў Сінкевіч]
==================================
Прывітанне. Растлумачце, калі ласка, словы "набгом" і "нагбом". Гэта розныя словы ці варыянты аднаго і таго ж слова?

* * *

Вітаем.

Словы "набгом" і "нагбом" — гэта варыянты аднаго і таго слова.

Беларуска-рускі слоўнік:
http://slounik.org/search?dict=krapivabr&search=%D0%BD%D0%B0%D0%B1%D0%B3%D0%BE%D0%BC&x=0&y=0

Значэнне:
піць нагбом (набгом) — піць з вялікай пасудзіны, нахіліўшы яе 

Пыталася [id38229921|Ірка Снапкова]
==================================
Добры дзень! Дапамажыце, калі ласка! У мяне пытанне: якая афіцыйная форма імя Яўген правільная - так і застанецца Яўген ці Яўгеній(у маім пашпарце напісана Яўгеній, але часта як афіцыйную сустракаю Яўген)? І як тады будзе гучаць імя па бацьку?
Дзякуй.

***

Добры дзень!

У Слоўніку асабовы уласных імён (А. К. Усціновіч, 2011) ёсць як артыкул Яўгеній, так і артыкул Яўген. Гэта значыць, што абедзве гэтыя формы з'яўляюцца афіцыйнымі (дакументальнымі). Імёны па бацьку ад Яўген - Яўгенавіч, Яўгенаўна, ад Яўгеній - Яўгеньевіч, Яўгеньеўна.

Пытаўся [id122029279|Яўгеній Бодрыкаў]
==================================
Dobry dzień, darahija siabry! Sardečna zaprašaju Vas u supołku VK.com/Lacinka ci padpisacca na staronku VK.com/MajaMova. Vy taksama možacie znajści hetuju supolnaść u Facebooku FB.com/MajaMova i ŭ Twittery: Twitter.com/MajaMova. Prašu Vas zaprasić tudy taksama siabroŭ, jakim heta moža być cikava. Žadaju ŭsiaho najlepšaha!
==================================
Вiтаю!

Абрэвiятура "БРИКС" будзе па-беларуску "БРIКС"? Калi так, то як чытаць тады "р" зацвярдзела?

***

Вітаем!

Так, па-беларуску гэта абрэвіятура выглядае як БРІКС. Вымаўляецца гэта [брыкс]. Такім жа чынам літара І чытаецца як [ы] і ў абрэвіятурах РІВШ [рыўш] ("Рэспубліканскі інстытут вышэйшай школы"), РІКВ [рыкв] ("Рэспубліканскі інстытут кантролю ведаў") і інш.

Запазычаныя абрэвіятуры (як і некаторыя ўласнабеларускія) часта маюць асаблівасці ў напісанні і вымаўленні. Напрыклад, скарочаная назва Камісіі Арганізацыі Аб'яднаных Нацый па пытаннях адукацыі, навукі і культуры (United Nations Educational, Scientific and Cultural Organization) - ЮНЕСКА.

Адказы на многія пытанні па напісанні абрэвіятур можна знайсці ў Правілах беларускай арфаграфіі і пунктуацыі (Глава 4, §20): http://libelli.narod.ru/misc/rules.htm#_Toc204867443

Пытаўся [id214807893|Руслан Карамышаў]
==================================
Вiтаю!
Як па-беларуску "целеполагание"?

 * * *

Вітаем! 
Беларуская тэрміналогія псіхалагічных дысцыплін не вельмі добра распрацаваная, таму тэрміны гэтай галіны навукі не заўжды добра вядомыя шырокаму колу людзей. У тэрміналогіі, аднак, паспела сфармавацца пэўная традыцыя займавання іншамоўных тэрмінаў.
Так, рускія тэрміны, што пачынаюцца з часткі ’целе-’, традыцыйна перакладаюцца па частках, параўнайце: 
’целеустремлённый’ —> 'мэтанакіраваны’,
’целесообразно’ —-----> 'мэтазгодна’.

Такім чынам, ’целеполагание’ па-беларуску будзе ’мэтапакладанне’.

Другая частка слова, ’-пакладанне’, утворана ад дзеяслова ’пакласці’ ў значэнні "даць пачатак чаму-небудзь; вызначыць". 
Гэты тэрмін, аднак, утвораны шляхам калькавання, таму больш пасуе для навуковых тэкстаў. У тэкстах іншых стыляў (напрыклад, публіцыстычных) раім вам замяняць гэты тэрмін праз больш натуральны выраз "вызначэнне мэтаў".
______________________________________
Пытаўся [id214807893|Руслан Карамышаў]
==================================
Сябры, зараз мы ствараем агульную базу спецыялістаў, 
якія гатовыя прадстаўляць свае паслугі, выкарыстоўваючы родную мову. Калі Вы - прафесіянал у сваёй справе, хораша гаворыце па-беларуску ды зацікаўлены ў прыняцьці новых кліентаў - дайце нам ведаць! 
НАМ ПАТРЭБНЫЯ ЎСЕ - І БУДАЎНІК, І МАСТАК!
Гэткая база спросьціць пошукі беларускамоўным спажыўцам, а непасрэдна прафесіяналам дасьць магчымасьць пашырыць кліенцкую базу. 

Для рэгістрацыі патрэбная наступная інфармацыя: 
1. Імя, прозьвішча;
2. Паслугі, якія зьдзяйсьняе асоба;
3. Кантактныя дадзеныя (нумар тэлефону, дзейсны e-mail ці старонка з сацыяльных сетак).

Напрыклад: 
1. Ігар Брычкін;
2. Столяр (у тым ліку займаецца цясьлярствам);
3. + 375 (00) 01-01-01, brychkin-sinichkin@pasluhi.by.

Лістуйце нам на: 
stromkaja@gmail.com ці 
https://vk.com/julabo ці 
https://www.facebook.com/jula.lisica
(каардынатар Юля Бондар).

Астатняе мы ўдакладнім самастойна.

Даеш рэпоооост! :)
==================================
Сябры, мы ствараем агульную базу спецыялістаў, 
якія гатовыя прадстаўляць свае паслугі, выкарыстоўваючы родную мову. Калі Вы - прафесіянал у сваёй справе, хораша гаворыце па-беларуску ды зацікаўлены ў прыняцьці новых кліентаў - дайце нам ведаць!"}}],"post_source":{"type":"vk"}}],"post_source":{"type":"vk"},"comments":{"count":1,"can_post":1,"groups_can_post":true},"likes":{"count":15,"user_likes":0,"can_like":1,"can_publish":1},"reposts":{"count":8,"user_reposted":0},"donut":{"is_donut":false},"short_text_rate":0.800000},{"id":3814,"from_id":-71024062,"owner_id":-71024062,"date":1429287908,"marked_as_ads":0,"post_type":"post
==================================
Як жа правільна: "катэдра беларускае мовы" ці "катэдра беларускай мовы"?

* * * 

Абодва варыянты канчаткаў прыметніка правільныя, іхнае выкарыстаньне дазваляецца як у наркамаўцы, так і ў тарашкевіцы.

Падрабязьней гэтае пытаньне разглядалі тут:

https://vk.com/wall-71024062_820

Пытаўся [id162307661|Расьціслаў Дзюба]
==================================
Курняў, коцікі  😉 

(Артыкул зь Вялікалітоўска-расейскага слоўніка Яна Станкевіча)
==================================
Вечар добры. 
З новага сезону на футболках гульцоў ФК Дынама Мінск прозвішчы будуць напісаны на беларускай мове, але ці слушныя варыянты выкарыстаны для баснійца Нусміра ФАЙІЧА і армяніна Артура ЕДЗІГАРАНА?

* * * 

Вітаем!

Гэтыя напісанні ўмоўна правільныя.

Баснійскае «Fajić» вымаўляецца як [фа́йіч], але як яно мусіць запісвацца — неадназначнае пытанне. З аднаго боку, у «Фаіч» гук [і] мусіць набываць прыстаўны ёт, які ў беларускай мове не адлюстроўваецца на пісьме, але вымаўляецца. З другога — «й» у «Файіч» падкрэслівае, што ў арыгінале была літара «j». Паводле пэўнай інструкцыі асваенныя іншамоўных запазычанняў, якая цяпер распрацоўваецца і абмяркоўваецца між мовазнаўцамі, спалучэнне «ji» у сербскахарвацкай мове трэба перадаваць у беларускай як «і». Паводле той жа інструкцыі «ć» нароўні з «č» перадаецца як «ч». Варта заўважыць, што літара «ć» абазначае гук, адпаведны вельмі мяккаму «чь», што ў пэўных умовах можа асацыявацца з беларускім «ць». Аднак, у той жа час «-ić» — суфікс прозвішча і яго мэтазгодна перадаваць як «-іч» па аналогіі з суфіксам у беларускіх прозвішчам. Гэта інструкцыя не мае канчатковага і афіцыйнага статусу. Немагчыма казаць пра адзіны стандарт. З другога боку, згаданае асваенне не мае грунтоўных хіб.

У арыгінале па-армянску - Եդիգարյան. Няма адназначных указанняў на тое, як мусіла б перадавацца ў беларускай мове - Едыгаран або Едзігаран. З аднаго боку, у арыгінале спалучэнне «դ+ի», якое ў беларускай мове адпаведае «д+і», што лагічна перадаць як дзі, з другога - у арыгінале, не адбываецца такога змякчэння, каб гучала «дзі», таму пасавала б і «ды». Варта ўлічыць і тое, што ў армянскай мове ёсць гук /d͡z/, які абазначаецца літарай ձ і адпавядае беларускаму (першапачаткова цвёрдаму) «дз». Таму тэарэтычна можа ўзнікаць праблема з размежаваннем спалучэнняў ձի (дз+і) і դի (д+і), г.зн. пры беларускім напісанні «дзі» было б цяжка ўзнавіць зыходную форму. Цяпер гэты момант не прапрацаваны адназначна. Магчыма, «Едыгаран» - было б найбольш бясспрэчным варыянтам, бо ў ім выключана рызыка няправільнага ўзнаўлення арыгінальнай формы. 

Пытаўся [id19476005|Уладзіслаў Сінкевіч].
==================================
Па-ранейшаму актуальныя выпускі:
==================================
Руская
==================================
Беларуская
==================================
На абедзвюх
==================================
Вітаю. Зрабіце ласку, растлумачце: ў якіх выпадках ужываецца слова "засіленне"? толькі калі гаворка ідзе пра павешанне, ці гэтым словам можна назваць любы спосаб самагубства? Дзякуй

***

Вітаем.

Слова "засіленне" ў беларускай літаратурнай мове няма. 

У беларускай мове ёсць слова засіліцца, якое мае значэнні "трапіць у сіло" і "павесіцца" (http://www.skarnik.by/tsbm/25689). Трэба дадаць, што націск у гэтым слове прыпадае на другое [і] (http://slounik.org/search?dict=dzsl&search=%D0%B7%D0%B0%D1%81%D1%96%D0%BB%D1%96%D1%86%D1%86%D0%B0&x=32&y=6).

Пытаўся [id130166008|Антон Антонаў]
==================================
Добры дзень, паважаная суполка! Узнікла наступнае пытанне наконт назвы свята "Вялікдзень", і вычарпальнага адказу на яго ў даступных мне слоўніках, на жаль, знайсці не ўдалося. Дапамажыце, калі ласка, высветліць, як змянецца гэты назоўнік па ўсіх склонах і які ва ўсіх склонах націск? Асабліва цікавіць, ці не ўзнікае ва ўскосных склонах дадатковы націск, і калі, як зазначана ў некаторых слоўніках, у Р. скл. пасля "к" устаўляецца "а" ("Вялікадня"), дык ці не ўзнікаюць нейкія галосныя пасля "к" і ў іншых ускосных склонах. Загадзя дзякуй за адказ.

***

Добры дзень! 

Паводле выдання "Слоўка за слоўкам: алфавітны даведнік па культуры беларускай мовы для ўсіх" (Мінск: Выдавецкі цэнтр БДУ, 2006) у слове "Вялікдзень" ва ўскосных склонах змяняюцца і першая, і другая часткі (гл. першую выяву).

На другой выяве поўная парадыгма скланення слова Вялікдзень.

Згодна з агульнымі правіламі ўзнікнення пабочнага націску, апісанымі ў "Фанетыцы беларускай літаратурнай мовы" (1989) (выявы 3 і 4), у слове "Вялікдзень" такі націск з'яўляцца не павінен, бо ў ім асноўны націск знаходзіцца на першай частцы слова. Такім чынам, ва ўсіх склонах націск у гэтым слове прыпадае на гук [і] першай асновы.

Таксама пра скланенне гэтага слова можна пачытаць у нядаўнім артыкуле Лявона Маліноўскага — http://nn.by/?c=ar&i=147344.

Пытаўся [id215408362|Guerrilla Semiotics]
==================================
Дзень добры! Што такое палярыж? Сустракаецца ў паэме Аляксандра Рыпінскага "Нячысьцік":

Tоlkaż na biadū swajū:
Imiēŭ żоnku, jak zmiajū. −
Сzy ćwiarоzwa, сzy pjanā,
Jak wiеdźma była janā!....
Kab jejē palarуż biŭ!
Nichtō jejē niе lubīŭ!!...
Czuć byłō zapiēŭ piatūch:
Janā ŭżō, iz chaty szuch!
Nuż da Żyda ŭ karczmū biеcz!
A chtо papaŭsia naŭstrēcz:
Tut krykу pоŭna byłō!
Aż prabudziła siałō...

***

Дзень добры!

Гэта слова — варыянт літаратурнага "параліч (паралюш)". Перастаноўка гукаў [р] і [л'] тлумачыцца ўздзеяннем дыялектнай мовы, у якой такія перастаноўкі даволі пашыраная з'ява. Гук [ж] на канцы — гэта хутчэй за ўсё след уплыву польскай мовы (у ёй параліч - paraliż).

У перакладзе твора Элізы Ажэшкі "Зімовым вечарам" (перакладчыкі Я.Брыль, Я.Бяганская, Г.Тычка) ужыты той самы выраз з выкарыстаннем літаратурнай формы гэтага слова:

- Каб яму косці пакруціла... Каб яго паралюш разбіў...

Пытаўся [id170392414|Алексей Кухта]
==================================
Добры дзень, узнікла яшчэ адно пытанне па вершу "Зайграй, зайграй, хлопча малы". Радкі:

"Маці тужыць, сястра плача: 
«Дзе ж ты пойдзеш, небарача?..» 
 
Дзе ж я пайду? Мілы Божа! 
Пайду ў сьвет, у бездарожжа ... "

Што значыць такі незвычайны ўжытак дзеяслова "пайсці" (не "куды", а "дзе") і чым ён тлумачыцца? Ці з'яўляецца гэта нейкім устойлівым выразам? 
І тое ж самае пытанне пра радок

"Дзе ж я, бедны, абярнуся?".

Ці не варта разумець гэта ў кантэксце польскай мовы (у польскім варыянце верша выкарыстоўваюцца аналагічныя канструкцыі)?
Загадзя дзякуй. 

P. S. Ну і каб ужо больш не пытацца: ці ёсць у сучаснай мове слова "абыцца", і якое яго дакладнае значэнне і паходжанне? ("Каб я каршуном радзіўся,/ Я бы без паноў абыўся... ")

***

Дзень добры.

У сучасных агульнамоўных слоўніках такое значэнне слова "дзе", як "куды", не фіксуецца. 

У дарэформенным стандарце, аднак, яно прысутнічала, што адлюстравана ў "Беларуска-расійскім слоўніку" Байкова і Некрашэвіча:

 дзе зл. — где; куда 

З пазнейшых слоўнікаў яго фіксуе "Слоўнік беларускіх гаворак паўночна-заходняй Беларусі і яе пагранічча" (1979—1986) (гл. першую выяву)

Таксама яно ёсць ў Беларуска-расійскім (Вялікалітоўска-расійскім) слоўніку Я. Станкевіча з прыкладам, зафіксаваным у вёсцы Арляняты Смаргонскага раёна Гродзенскай вобласці (гл. другую выяву).

Такім чынам, сёння гэта значэнне слова "дзе" трэба лічыць дыялектным.

У радку 

Дзе ж я, бедны, абярнуся? 

слова "дзе" рэалізуе хутчэй сваё слоўнікавае значэнне:

5. у значэнне часціцы. Ужываецца для выражэння поўнай немагчымасці чаго-н., сумнення ў чым-н.

Гэта значэнне можна праілюстраваць наступнымі прыкладамі:

► — Ой, мамо, як цябе заб'юць, дзе ж мы падзенемся! (Алесь Адамовіч, Янка Брыль, Уладзімір Калесьнік. Я з вогненнай вёскі...)

► — Дык дзе ж я зраблю, калі во гэты прыпёрся! (Васіль Быкаў. Знак бяды)

Слова "абыцца" ў слоўніках літаратурнай мовы таксама няма. Аднак і яго фіксуе "Слоўнік беларускіх гаворак..." (гл. трэцюю выяву). Яно ёсць у некаторых аўтарскіх слоўніках, якія грунтуюцца на даследаваннях дыялектнай мовы. Напрыклад, у кнізе Рыгора Барадуліна "Вушацкі словазбор" яно пададзена наступным чынам:

абыцца — звыкнуцца, абжыцца, зжыцца. 
Спачатку дамоў хочацца, а пасля абудзішся.

З тым самым значэннем падаецца яно і ў Беларуска-расійскім (Вялікалітоўска-расійскім) слоўніку Я. Станкевіча (гл. чацьвёртую выяву).

У значэнні "абысціся", у якім хутчэй за ўсё слова і ўжыта ў вершы, яно ўжывалася і пазней у творах Я. Купалы:

► Нібы без цара абыцца ён можа. (Водклік з 29 кастрычніка 1905 г. у Менску)

Вацлава Ластоўскага:

► Дзеці ў нас абодвух дарослыя, з гаспадаркай уходаюцца, могуць ужо абыцца і без нашай рады. (Прыгоды Панаса і Тараса)

Антона Адамовіча:

► Але цяпер вёдры былі йшчэ занятыя пад пітвом, і давялося абыцца бяз «гонгу».

Пытаўся [id215408362|Guerrilla Semiotics]
==================================
как на беларуском будет "содержание" в продуктах, белка например? Спасибо

* * *

Згодна з акадэмічным расейска-беларускім слоўнікам (http://www.skarnik.by/rusbel/88729), у дадезным выпадку трэба ўжываць слова «колькасць»:

содержание
5) (количество чего-либо) колькасць, -ці женский род
(наличие) наяўнасць, -ці женский род
(насыщенность) насычанасць, -ці женский род
содержание сахара в свёкле — колькасць цукру ў бураках
руда с богатым содержанием — багатая руда

Адзначым, што паводле тлумачальнага слоўніка (http://www.skarnik.by/tsbm/88166) ужываецца ў гэтым значэнні і слова «ўтрыманне»:

 утрыманне
 2. Наяўнасць якога-н. рэчыва ў складзе чаго-н., колькасць такога рэчыва. Утрыманне золата ў народзе. ▪ Планета мела атмасферу з даволі высокім утрыманнем кіслароду. Шыцік.

Пытаўся [id182508785|Сережа Ваверкин]
==================================
#mova ў Менску
==================================
Заўседы калі чую расейскае "во благо, благодарю" не магу не ўзгадаць "благі", "блага". Мне заўседы было цікава адкуль пайшло слова "блага" і як так здарылася, што ў суседзяў яно мае зусім іншае тлумачэнне. Загадзя дзякуй за адказ.

* * * 

У рускай мове слова «благо» ўзыходзіць да царкоўнаславянскага «благой» (ад bolgъ 'добры'). Поўная форма, утвораная ад гэтага кораня, сустракалася ў Сымона Буднага («болагі» — «добры»). У беларускай мове ад яго засталіся такія словы як «балазе» і «паблажлівасць».

Што датычыць беларускага слова «благі» 'дрэнны, кепскі', то яно паходзіць ад кораня blagъ 'дрэнны, слабы' (blagai — дрэнны). У сувязі з гэтым ў расейскай мове ёсць такое слова з негатыўным сэнсам, як «блажь», а таксама выраз «благим матом».

У выніку гістарычных змен гэтыя словы супалі паводле гучання.

Этымалагічны слоўнік падае таксама іншую версію: негатыўнае значэнне развілося ў выніку табуістычнага словаўжывання. Поўны артыкул далучаем выяваю.

Пыталася [id67958314|Анна Тенишева]
==================================
Нядаўна [id56242327|Даниил Сандул] задаў нам наступнае пытанне:

«Вітаю. Скажыце, калі ласка, якую малітву можна прачытаць жаўнерам на вайне? Жыве Беларусь!»

Паколькі гэта пытаньне не тычыцца мовазнаўства, мы прапануем адказаць на яго падпісантам «Дапамогі».
==================================
Добрый день. Уважаемые друзья, я аспирант Института Азии и Африки Российской Академии Наук и на данный момент пишу диссертацию по сравнительному языкознанию о происхождение этнонима Армянин.
К сожалению на данный момент я владею всего лишь 3 иностранными языками(английский,
немецкий и армянский). 

Помогите пожалуйста, подскажите если можно, как пишутся? И что самое главное как читаются? 
(если можно в русской транскрипции) следующие слова в белорусском языке:

Существительные в единственном числе

1.Армянин
2.Армянка
3.Армения

Существительное в множественном числе

1.Армяне

Прилагательные 

1.Армянский
2.Армянская
3.Армянское

Спасибо всем за помощь!

***

Дзень добры.

1. Армяні́н (армянин)
2. Армя́нка (армянка)
3. Арме́нія (Армения)

4. Армя́не (армяне)

5. Армя́нскі (армянски)
6. Армя́нская (армянская)
7. Армя́нскае (армянскае)

Пытаўся [id295614113|Денис Быков]
==================================
Добры дзень, хацелася б даведацца пра беларускую лацінку. На ёй выдавалася "Мужыцкая праўда", некаторыя іншыя творы. Ці праўда, што яна лепш падыходзіць для перадачы беларускай мовы на пісьме? Ды наагул з'яўляецца больш аўтэнтычнай?
Дзякуй)

***

Вітаем.

Згодна з энцыклапедыяй "Беларуская мова", спрыяльныя ўмовы для выкарыстання лацінскага алфавіта на Беларусі склаліся ўпершыню ў другой палове 16 ст. ў сувязі з пашырэннем паланізацыі і каталіцызму. Да гэтага асноўным сродкам для перадачы старабеларускай мовы ад самага пачатку яе існавання была кірыліца. Кірыліцай пры выданні кніг карыстаўся Францыск Скарына. На ёй надрукаваны такія помнікі старабеларускай мовы, як "Трыбунал" (1586), статуты Вялікага Княства Літоўскага (1529, 1566, 1588) і інш. У пазнейшыя перыяды (18-20 стст.) выкарыстанне лацінкі для перадачы беларускай мовы ў многім было абумоўлена скасаваннем старабеларускай мовы як дзяржаўнай у Рэчы Паспалітай у 1696 годзе.

Няма падстаў лічыць, што лацінка з'яўляецца больш аўтэнтычнай або лепш падыходзіць для перадачы асаблівасцей беларускай мовы.

Пытаўся [id55062463|Mark Kabushko]
==================================
Як па-беларуску "прикольный" у сэнсе незвычайны, цiкавы?

***

Па-беларуску можна так і сказаць: "цікавы". Калі вельмі патрэбна асобнае слова, можна выкарыстоўваць "прыкольны" як запазычанне з рускай мовы.

Такое значэнне прыметніка "прикольный", як "забаўны", можа перакладацца на беларускую мову словам "фацэтны".

► Агульная ўвага, спачуванне і цікавасць сустрэлі дзяўчыну на караблі, але не меншай увагай карыстаўся і фацэтны дзікун у капітанскім мундзіры. (Янка Маўр. Сын вады)

http://www.skarnik.by/tsbm/89055

Варта таксама дадаць, што слова "прышпільны" з'яўляецца няўдалай калькай, і мы не раім яго выкарыстоўваць.

Пытаўся [id214807893|Руслан Карамышаў]
==================================
Што ж, лепш позна, як ніколі, а якасная беларуская агучка дык і заўсёды дарэчы.
==================================
З Калядамі вас! 💙
==================================
This video is unavailable due to a copyright claim
==================================
Вітаю!

Ці зможа хто-небудзь з падпісантаў або з адміністрацыі прачытаць верш Сяргея Грахоўскага "Ветразь". Часта не разумею некаторыя словы ў плане вымаўлення/правільнага націску ў словах. Ці дапаможа хто-небудзь?

Загадзя дзякуй.

***

Вітаем! 

Сяргей Грахоўскі
«Ветразь»

У выраі ветразь знікае
За хваляй, нібы на спачын,
І змора яго не зляка́е,
Не спыніць тугой далячынь.

У змроку зіхоткая здрада
Завабіць хлуснёй у віры́,
На золку скана́е прынада
І кволы прамень на жвіры́.

Раптоўна згада́ныя мроі
У карунках пяшчотнай тугі
Павольна знікаюць, як строі,
У бязважкасці кволай смугі.

Знікае ўсхвалёваны ветразь:
З кунегаю пільна сачу,
Як водар аздобіў паветра,
І ў бездані знічкі лічу.

У вершы ў мэтах захавання рыфмы слова "жвіры" ўжытае з адхіленнем ад нормы. Паводле сучасных слоўнікаў націск у слове жвір у форме адзіночнага ліку меснага склону прыпадае на першы склад.

Пытанне ад [id5886752|Страница Разчленена]
==================================
Дзень добры,
падкажэце калі ласка значэньні наступных словаў:
- "зашоранасьць";
- вынятак з часапісу :"каля сотні паўтары чалавек пад прэзэсоўствам штабс-капітана...радзяцца"- што за "прэзэсоўства"?
- "у першы аўтамабіль ...былі пасаджаны заарыштаваныя, у другі сеў..."- чым можна патлумачыць лучэньне прыстаўкі "за" да прыметніка "арыштаваныя"- гэта нейкі памысны аўтарскі наварот або нейкая асаблівасьць будовы сказу? (на мой капыл трэ напісаць "былі пасаджаны арыштаваныя")

* * *

Добры дзень!

1. У беларускай літаратурнай мове няма слова «зашоранасьць». 

Хутчэй за ўсё, гэта запазычаньне з расейскай мовы, дзе ёсьць і назоўнік «зашоренность» (http://www.krossw.ru/html2/12/z/zaqorennost5.shtml), і прыметнік «зашоренный» (https://ru.wiktionary.org/wiki/%D0%B7%D0%B0%D1%88%D0%BE%D1%80%D0%B5%D0%BD%D0%BD%D1%8B%D0%B9).

Беларускімі адпаведнікамі (у залежнасці ад кантэксту) могуць выступаць наступныя словы: абмежаванасьць, забітасьць, коснасьць, закасьнеласьць, недалёкасьць, цемната, адсталасьць, вузкалобасьць, неаб’ектыўнасьць, прадузятасьць і г. д.

2. Прэзэсоўства - старшынства, гэта палянізм, у польскай мове prezes - старшыня.

3. «Заарыштаваны» — размоўны варыянт прыметніка «арыштаваны», яго фіксуе Слоўнік беларускай мовы (2012).

Тлумачальны слоўнік фіксуе дзеяслоў "заарыштаваць" (http://www.skarnik.by/tsbm/22714).

Прыстаўка "за" азначае, як відаць, закончанае трываньне. У літаратурную мову гэта слова трапіла, магчыма, зь мясцовых гаворак або пад уплывам польскай мовы, у якой закончанае трываньне актыўна ўтвараецца пры дапамозе прыставак. 

Пытаўся [id255836744|Iгар Кiволя]
==================================
Вітаю!
1) Будзьце ласкавы, дапамажыце перакласці на беларускую мову такі тэрмін як "мастер отделочных работ". Якую форму больш слушна ўжыць "аздобныя" ці "аздабленчыя" працы
2) Ці з'яўляюцца варыянты "майстар" і "майстра" ўзаемазаменнымі?
3) Дайце калі ласка спасылку на слоўнік беларускіх імёнаў (калі ён ёсць у інтэрнэце, бо не магу знайсці), або калі няма парайце дзе яго можна набыць.
Шчыры Дзякуй :)

***

Вітаем!

1) Майстар аддзелачных работ (прыметнік "апрацоўчых" таксама можа ўжывацца, але трэба мець на ўвазе, што рускае паняцце "отделка" вузейшае за беларускае "апрацоўка") 
2) У дадзеным выпадку варыянты "майстар" і "майстра" ўзаемазамяняльнымі не з'яўляюцца, бо слова "майстра" стылістычна афарбаванае.
3) З апошніх слоўнікаў беларускіх імён варта набыць "Слоўнік асабовых уласных імён" А. К. Усціновіч (Мінск, 2011). Знайсці яго можна ў Цэнтральнай кнігарні, а таксама ў іншых мінскіх кнігарнях. 

Пытаўся [id191377169|Леха Борзый]
==================================
Падкажыце, калі ласка, дзе можна набыць добры слоўнік.

***

Вітаем. 

Усё залежыць ад таго, які слоўнік вам патрэбны.

Слоўнікі, што выйшлі з друку нядаўна, можна знайсці амаль ў кожнай кнігарні. Напрыклад, у Цэнтральнай кнігарні (пр. Незалежнасці, 19), у Кнігарні пісьменніка (вул. Казлова, 2), у доме кнігі "Светач" (пр. Пераможцаў, 11).

Старэйшыя выданні трэба шукаць у букіністычных аддзелах кнігарняў. Яны ёсць, напрыклад, у доме кнігі "Веды" (вул. К. Маркса, 36), у кнігарні "Эўрыка" (вул. Куйбашава, 75), у кнігарні "Вянок" (Траецкая наб. 4).

Сайт ААТ Белкніга, на якім можна знайсці інфармацыю пра ўсе крамы сеткі, а такама тэлефоны даведкі і інш.:

http://www.belkniga.by/

Калі вам проста патрэбны добры руска-беларускі або беларуска-рускі слоўнік, то самым лепшым і простым варыянтам будзе прыйсці ў адну з крамаў сеткі "Белкніга" і набыць апошняе выданне Руска-беларускага або Беларуска-рускага слоўніка (пад рэд. А.Лукашанца, абодва ў трох тамах).

Таксама слоўнікі можна знайсці ў кнігарні "ЛогвінаЎ" (пр. Незалежнасці 37а), але кошты на іх там у большасці выпадкаў будуць вышэйшыя.

У інтэрнэце ў вольным доступе ўжо ёсць многія якасныя слоўнікі:

Тлумачальны слоўнік беларускай мовы (http://www.skarnik.by/) - у раздзеле "Тлумачальны"

Тлумачальны слоўнік беларускай літаратурнай мовы (http://rv-blr.com/slounik)

Руска-беларускі слоўнік - 2002 (http://www.skarnik.by/) - у раздзеле "Рус-бел"

Беларуска-рускі слоўнік - 2012 (http://slounik.org/krapivabr/)

Граматычныя слоўнікі (http://slounik.org/nazounik/), (http://slounik.org/dzsl/), (http://slounik.org/prym/). Навейшыя выданні граматычных слоўнікаў можна знайсці ў кнігарнях горада.

Пытаўся [id34673444|Дзяніс Сільвановіч]
==================================
Прывітанне, мне вось хочацца даведацца чаму глог назвалі глогам, дапаможаце??

***

Вітаем!

Паходжанне гэтага слова тлумачыцца ў Этымалагічным слоўніку беларускай мовы (гл. прымацаваную выяву). Скарачэнне і.-е. значыць "індаеўрапейскае".

Пыталася [id148893757|Екатерина Маджарова]
==================================
Добры дзень! Скажыце, калі ласка, як будзе па-беларуску "косоур". І яшчэ як правільна па-беларуску "оконные и дверные коробки". Калі "оконная коробка" - аконная шуфляда, а "дверная коробка" - дзвярныя вушакі.
Дзякуй за дапамогу!

***
 
Вітаем!
Пераклад слова "косоур" не ўдалося адшукаць у слоўніках і даведацца ад іншых спецыялістаў. Магчыма, з прычыны слабага пранікнення беларускай мовы ў розныя сферы дзейнасці, у беларускай мове тэрмін для гэтага вельмі спецыфічнага паняцця не паспеў з'явіцца. Блізкім паводле сэнсу з'яўляецца "цеціва" - "Бакавая нахіленая бэлька лесвіцы, у якую ўстаўлены канцы прыступак." Аднак, "косоур" у вузкім сэнсе адрозніваецца ад цецівы тым, што на бэльцы знаходзіцца грэбень, і прыступкі кладуцца на гэты грэбень. Калі вам важна паказаць гэту розніцу, а не проста сказаць пра любую лесвічную бэльку, то "цеціва" не пасуе. Магчыма, мэтазгодна ужыць слова "касаур" ці "касавур" як запазычанне. Напрыклад, слова "косоур" ёсць і ва ўкраінскай мове: http://slovopedia.org.ua/44/53402/297557.html
"КОСОУР
... Так прийнято називати похилу залізобетонну або металеву балку для підтримки сходин (порівн. тятива)."

Што да "коробка", то агульным тэрмінам як для дзвярной, так і для аконнай "коробки" можа быць "асада".

http://www.skarnik.by/tsbm/7108
 асада2, -ы, ДМ -дзе, жаночы род
... 4. Тое, што і шуфляда (у 2 знач.).

http://www.skarnik.by/tsbm/94718
шуфляда
... 2. Збітыя ў выглядзе прамавугольніка дошкі, змешчаныя ў аконным праёме, унутры якіх замацоўваюць раму.

http://www.skarnik.by/tsbm/13305
 вушак, -а, мужчынскі род
 Бакавы брус у дзвярной асадзе.

Звярніце ўвагу, што вушак вызначаецца як бакавы брус, хаця рус. "коробка" прадугледжвае не толькі бакавыя брусы. Таму "вушакі" выглядаюць двухсэнсоўна - як пара бакавых брусоў або як "дверная коробка". У сваю чаргу "вушак" як брус вызначаецца як частка "асады". 

Такім чынам "оконные и дверные коробки" можна перакласці як "аконныя і дзвярныя асады".

Пытаўся [id203965608|Мікола Рудзько]
==================================
Беларускі моўны пакет для Office 2013/365.
==================================
Нарэшце выйшла доўгачаканае абнаўленне для Android-кліента Kate Mobile. Пасля яго ўсталёўкі можна будзе карыстацца паўнавартаснай лакалізацыяй на беларускую мову. Пераклад праграмы максімальна зведзена з лексікай сайта vk.com, хоць і засталіся ўласныя «разыначкі» арыгінала. 

Карацей, годзе словаў, лепей ацаніце працу! Рэпост з усіх, хто карыстаецца Kate Mobile. :)

Падрабязней пра апдэйт тут: vk.com/kate_mobile
==================================
Помогите придумать нататку на любую тему)

* * * 

Раім рабіць свае заданьні на дом самастойна 😊
==================================
Дзень добры, спадарства. У мяне да вас наступныя пытаннечкі:
1) ІснУю і існуЮ (і інш. склоны) слушна выкарыстоўваць абодзьва варыянты?
2) Правіл ці правілаў? У слоўнік оргу бачу, што і так - і так пойдзе, а што датычыцца іншых назоўнікаў?
3) Якая семантыка ў словаў "катэдра" і "кафедра"? Якое з іх выкарыстоўваецца ў значэнні "взойті на кафедру", а якое "кафедра іностранных языков"?
Шчыры дзякуй! Чакаю адказ.

* * *

Вітаем!

1. На жаль, аналіз слоўнікаў дае абсалютна супярэчлівыя вынікі.

Беларуска-рускі слоўнік (2012) і Тлумачальны слоўнік беларускай мовы (1977-1984) падаюць толькі форму з націскам на другі склад (існу́ю), спецыялізаваны Граматычны слоўнік дзеяслова (2007) і Слоўнік беларускай мовы пад рэд. Бірылы (1987) — толькі з націскам на апошні склад (існую́).

Найноўшы Слоўнік беларускай мовы (2012) дазваляе ўжываць абодва варыянты.

Мовазнавец Іван Лепешаў у кнізе «Культура маўлення» звяртае ўвагу на гэту неадастайнасць і даводзіць слушнасць формы з націскам на другі склад (існу́ю). Далучаем выяву з выняткай.

Салідарны з ім і мовазнавец Зміцер Саўка, сваю думку ён выказвае ў адным з выпускаў праграмы «Моўнік» (https://youtu.be/hjeK-UuWDe4?t=5m18s).

Такім чынам, раім усё ж аддаваць перавагу варянту націскам на другі склад (існу́ю), аднак казаць «існую́» таксама не будзе памылкаю.

2. Можна казаць і «правіл» і «правілаў», што пацвярджаюць Граматычны слоўнік і Слоўнік беларускай мовы. Аднак, помніце, што «правіла» — назоўнік ніякага роду, таму форма з поўным канчаткам адпавядае агульнаму правілу.

3. Слова «кафедра» — шматзначнае (http://www.skarnik.by/tsbm/32628), яно можа ўжывацца як у значэнні «ўзвышэнне для лектара, прамоўцы», так і ў значэнні структурнага падраздзялення навучальнай установы.

«Катэдра» — усяго толькі напісанне гэтага слова ў класічным правпісе (тарашкевіца). 

Семантычнай розніцы паміж гэтымі варыянтамі няма.

Пытаўся [id210636609|Цімур Хатні]
==================================
Даведайцеся больш http://www.krainamaray.com/podpiska
==================================
Народны літаратурны тэатр "Жывое слова" запрашае напярэдадні свята на канцэртную праграму. Ладзіцца яна будзе з прафесійнай нагоды - да Дня тэатра.
Напярэдадні свята кожны з нас знаходзіцца ў адмысловым пэўным стане, які складана перадаць фізічна. Нехта пачынае прыбірацца дома, каб сустрэць гасцей, хтосьці падлечваецца, каб убачыць свята здаровым, адзін хвалюецца, а другі радасны ў прадчуванні нечага чароўнага і светлага. Якім бы настрой ні быў, але гэта дакладна не звычайны, будзённы стан. Мы, як і многія, любім напярэдадні свята рыхтаваць падарункі, каб парадаваць дарагіх і блізкіх. Калі вы любіце рабіць тое самае, то бярыце свой падарунак і прыходзьце да нас 26 сакавіка а 19-й у 500 аўд. 2-га корпуса БДПУ імя Максіма Танка (вул.Савецкая,18, ст. метро Плошча Леніна). Абмяняемся!
P.S. УВАХОД ВОЛЬНЫ!
http://vk.com/napiaredadni_sviata
==================================
Як па-беларуску "возвещатель", "возвещать"?

* * * 

Возвещать — апавяшчаць, абвяшчаць, паведамляць.

Адпаведна, «возвещатель» можна перакласці як «апавяшчальнік», «абвяшчальнік» альбо «паведамляльнік». 

Нагадаем таксама словы «вяшчальнік» ды «вяшчун».

Пытаўся [id214807893|Руслан Карамышаў]
==================================
Добрай раніцы!
Адкажыце калі ласка, як перакласці на мову сказ: 
"Здесь требуется неторопливость и глубина размышлений, едва ли доступные тринадцатилетней девочке." 
Мяне цікавіць вось гэтае "едва ли".
Дзякуй.

* * *

Добры дзень!

У пададзеным кантэксце можна ўжыць часціцу «наўрад ці» або проста «наўрад».

Пыталася [id88708550|Надзея Бароўка]
==================================
Роўна 175 гадоў таму - 21 сакавіка 1840 нарадзіўся Францішак Багушэвіч - класік беларускай літаратуры
==================================
Вітаю вас.
Цікавіць, ці можна пісаць па-расійску Дунин-МарТинкевич? Бо пошта ўжо надакучыла дасылаць мне паведамленні на, як мне падаецца, адрас, які не існуе.
Дзякуй за адказ.

* * *

Згодна з афіцыйнымі сайтамі «Белпошты» (http://zip.belpost.by/index/search?name_soato=&street=%EC%E0%F0%F6%E8%ED%EA%E5%E2%E8%F7%E0&btn_seek=%C8%F1%EA%E0%F2%FC) і Мінгарвыканкама (http://minsk.gov.by/ru/streets/find/?l=%D0%B4%D1%83%D0%BD%D0%B8%D0%BD%D0%B0) на рускай мове назва уліцы выглядае як «Дунина-Марцинкевича».

Можам толькі параіць звьвязацца зь «Белпоштай» і паведаміць пра памылку.

Пытаўся [id17496792|Артур Свідрыцкі]
==================================
Сайт skarnik.by нарэшце зрабіў афіцыйную андроід-версію — https://play.google.com/store/apps/details?id=by.mazokaleh.skarnik. Вы можаце дапамагчы праекту водгукамі і прапановамі.
==================================
Вітаю, ўдакладніце, калі ласка, калі назоўнікі ў радзільным склоне маюць канчатак "у", а калі "а" (кшталту, як я паглядзеў па слоўнік.орг - няма гвалтУ, але няма праектА)

***

Вітаем.

Асноўныя правілы ўжывання канчаткаў -а, -я і -у, -ю ў назоўнікаў мужчынскага роду ў родным склоне сфармуляваны ў Беларускай граматыцы 1985 года (гл. выявы 1-4).

Паводле іх назоўнікі, што абазначаюць жывых істот, маюць толькі канчаткі -а, -я (чалавека, ваўка).

Больш складаная сітуацыя назіраецца з назоўнікамі, што абазначаюць неадушаўлёныя прадметы. Значная частка выпадкаў з такімі назоўнікамі апісана ў згаданай граматыцы. Таксама, уважаючы на наяўнасць выключэнняў, у спрэчных выпадках мы раім карыстацца граматычнымі слоўнікамі на сайце slounik.org.

Мовазнавец Іван Лепешаў для вызначэння правільнага канчатка раіў карыстацца правілам, сфармуляваным у свой час К. Крапівой (гл. апошнюю выяву).

Пытаўся [id210636609|Цімур Хатні]
==================================
Шаноўнае спадарства! За амаль год дзейнасьці ў суполцы адказалі на каля 600 пытаньняў, адказы на якія вы можаце лёгка знайсьці, зайшоўшы па спасылцы https://vk.com/wall-71024062?search=1 ("Сьцяна", што ў спасылках справа ад сьцяны). Для гэтага вам досыць увесьці ключавое слова ды націснуць "Пошук". 

Таксама нагадваем пра існаваньне ў "Абмеркаваньнях" суполкі (яны знаходзяцца справа ад сьцяны пад аўдыёзапісамі суполкі) інструкцыі па самастойным перакладзе слоў з рускай (расейскай) мовы на беларускую. Дзякуй за ўвагу, даражэнькія :)
==================================
Вітаю! Дапамажыце, калі ласка, перакласьці выраз "Группа внедрения услуг". Ёсьць свае варыянты, але ж ніводнага, які б спадабаўся. Дзякуй!

* * *

Вітаем!

Група ўкараненьня паслуг.

http://www.skarnik.by/tsbm/86300

Няма за што.

Пыталася [id4221439|Алена Дударь]
==================================
Які найбольш правільны пераклад тэрміна Pursuit racing (від гонкі ў лыжных відах спорту)? Гонка перасьледаваньня/перасьледу? Наколькі абгрунтаванае ўжываньне ў беларускай мове слова «перасьлед»?

***
 
Вітаем!
У англійска-беларускіх слоўніках Pursuit перакладаецца як праследаванне або пагоня. Што тычыцца канкрэтнага спартыўнага тэрміна, не ўдалося яго знайсці ў спецыяльных слоўніках і ў Беларускай энцыклапедыі. У слоўніку "Русско-белорусский словарь спортивных терминов" преследование перакладаецца як "пераслед" і "пагоня".
У Корпусе беларускай мовы сустракаюцца варыянты "гонка пераследавання" і "гонка пераследу". Адсутнічае "гонка пагоні".
Слова "пераслед" фіксуецца ў Слоўніку беларускай мовы 2012 г., так што слова нарматыўнае.
Такім чынам, можна сказаць як "гонка праследавання", так і "гонка пераследу". Магчыма, на карысць другога варыянта гаворыць наяўнасць слова "пераслед" у афіцыйным галіновым слоўніку.

Пытаўся [id101855214|Максім Ляшко]
==================================
Што такое "жыбулькі"?

* * *

Вітаем!

Жыбулька, мн.л. жыбулькі — дыялектная назва кусьцістае калючае травы "зябер"(таксама "жабер", "жабрэй"; па-расейску "пикульник").
(http://rv-blr.com/demo/mif/1532) 
Паходзіць слова "жыбулька" ад летувіскага "žibulys", што таксама можа значыць "блёстка".

Пытаўся [id170392414|Алексей Кухта]
==================================
Вітаю! 
Які беларускі адпаведнік можна знайсьці да расейскіх словаў "ботаник", "очкарик", "яйцеголовый", "умник"?... Дзякуй.

***

Вітаем!

Чалавека, які мудруе, лічыць сябе самым разумным або таго, каго ўсе астатнія ўважаюць за разумнага, па-беларуску можна назваць "разумнік" альбо "мудрагель". Разумнага чалавека называюць таксама "галавасты". Для называння таго, хто носіць акуляры, у пэўных сітуацыях можна скарыстаць слова "акулярысты". 

Усе гэтыя словы маюць размоўную афарбоўку.

► - Бач, разумнік знайшоўся! (Міхась Лынькоў. Апошні зверыядавец)

► - Каб найшоўся які-небудзь мудрагель, - гаворыць яна сваім суседкам, - і растлумачыў мне ўсё гэта як трэба, можа ў мяне палягчэла б на душы, а то надта цяжка. (Кандрат Лейка. Таклюся-сухотніца)

► Філосаф гэты акулярысты тры гады Зою мацае, а сам брэша. (Іван Шамякін. Сэрца на далоні)

► Прыдумаць што здатнае ён умеў змалку, людзі казалі, што быў галавасты. (Васіль Быкаў. У тумане)

Апісанне гэтых слоў у Тлумачальным слоўніку беларускай мовы:

Разумнік: http://www.skarnik.by/tsbm/70374

Мудрагель: http://www.skarnik.by/tsbm/39210

Акулярысты: http://www.skarnik.by/tsbm/5403

Галавасты: http://www.skarnik.by/tsbm/16352

Пытаўся [id170392414|Алексей Кухта]
==================================
РЭПОСТ! РЭПОСТ! РЭПОСТ!

Стварыце для дзяцей сьвята разам з фондам [club85525469|“Дапамога”]! 

Кожны з вас сёньня можа стаць сапраўдным чараўніком для маленькіх жыхароў дзіцячага дому. Для гэтага ня трэба быць Гары Потэрам, дастаткова мець жаданьне дапамагчы й прыкласьці трохі намаганьняў. 

Як гэта працуе? 
1. Вызначыцеся з узростам дзіцёнка (хлопчыкі й дзіўчынкі ад 6 да 16 год). 
2. Зьбярыце асабісты падарунак для аднаго дзіцёнка (для гэтага можна карыстацца сьпісам неабходных рэчаў у прынатаваных файлах). 
3. Зьвяжыцеся з нашымі валанцёрамі (гл.кантакты ніжэй). 
4. Уручыце падарунак уласнымі рукамі альбо перадайце нашым валанцёрам, якія абавязкова даставяць яго ў дзіцячы дом. 

Што вы можаце зрабіць яшчэ? 
1. Зрабіць рэпост гэтага запісу і распавесьці аб ім сваім сябрам і знаёмым. Чым больш людзей даведаюцца аб акцыі, тым больш дзетак атрымаюць падарункі! 
2. Дапамагчы аўтатранспартам. 
3. Правесьці для дзяцей мерапрыемства, майстар-кляс, канцэрт і г.д.
4. Стаць валанцёрам дабрачыннага фонда [club85525469|“Дапамога”] (прачытайце памятку валанцёра ў прынатаваных файлах). 

Нашы кантактныя дадзеныя: 
+375255520741 (life, [id278351550|Юры])
dapamoga.bel@gmail.com

Разам мы зробім гэты сьвет лепшым! У нас ёсьць [club85525469|“Дапамога”]!

РЭПОСТ! РЭПОСТ! РЭПОСТ!

#дапамога #дзеці #Мінск #Беларусь #помощь #дети #Минск
==================================
Добры дзень. Дапамажыце, калі ласка, перакласці наступныя словы на беларускую мову: "бульотка", "заварник", "кольцо для салфеток", "кувшин для сливок", "сметанник". Дзякуй за дапамогу.

* * *

Добры дзень!

1. Бульотка — бульётка
2. Заварник — імбрычак, імбрык, чайнік.
3. Кольцо для салфеток — кольца на сурвэткі (для сурвэтак).
4. Кувшин для сливок — збан пад (на) вяршкі (для вяршкоў).
5. Сметанник — смятаннік.

Пыталася [id4367172|Ганна Быль]
==================================
Дабранач! Ніколі не сустракаў прывабнага пераклада словазлучэння "лечащий врач". Выбачайце, калі ўжо было пытанне!
Дзякую Вам!

* * *

Вітаем!

На гэта пытаньне ўжо даваўся адказ — http://vk.com/wall-71024062_981

Да ранейшага адказу дадамо, што мовазнавец Павел Сьцяцко ў артыкуле «Мовазнаўчы досвед» (http://pawet.net/ns/2012/38/%E2%84%96_38_(1085).html) прапануе варыянт «урач-лячэбнік».

Тым часам Алесь Каўрус у нататцы «Урач-лячэбнік ці ўрач-лячэннік?» (http://pawet.net/ns/2012/42/%E2%84%96_42_(1089).html) раіць аддаваць перавагу форме «урач-лячэннік», а таксама прапануе варыянт ад сябе — «урач-лечнік». 

Пытаўся [id1099848|Дима Гомон]
==================================
Вітаю, прывядзіце калі ласка прыклады безэквівалентных слоў з іх апісаннем. Дзякуй.

***

 Вітаем!

Раней мы рабілі пост са слоўнікам безэквівалентнай лексікі (https://vk.com/wall-71024062?q=%D0%91%D0%B5%D0%B7%D1%8D%D0%BA%D0%B2%D1%96%D0%B2%D0%B0%D0%BB%D0%B5%D0%BD%D1%82%D0%BD%D0%B0%D0%B9&w=wall-71024062_2428%2Fall)

Таксама прыклады безэквівалентных слоў знаходзяцца ў фотаальбоме "Малюнкі" справа пад спасылкамі (напрыклад: паняверка, жываплот, сёлета). 

Рады дапамагчы!

Пытаўся [id73527496|Аляксандр Дрэвацень]
==================================
Скажыце калі ласка, як правільна пішацца в(я/е)лікакняжацкі?
Па правілах павінна пісацца вЕлікакняжацкі, але даволі шмат разоў сустракаў варыянт вЯлікакняжацкі нават у дапаможніках па беларускай мове да падрыхтоўцы да экзаменаў.

***

Правільнае напісанне: велікакняжацкі.

Яно пацвярджаецца асноўнымі сучаснымі слоўнікамі:

Граматычны слоўнік прыметніка, займенніка, лічэбніка, прыслоўя: http://slounik.org/search?dict=prym&search=%D0%B2%D0%B5%D0%BB%D1%96%D0%BA%D0%B0%D0%BA%D0%BD%D1%8F%D0%B6%D0%B0%D1%86%D0%BA%D1%96&x=28&y=11

Слоўнік беларускай мовы (2012): http://slounik.org/search?dict=sbm&search=%D0%B2%D0%B5%D0%BB%D1%96%D0%BA%D0%B0%D0%BA%D0%BD%D1%8F%D0%B6%D0%B0%D1%86%D0%BA%D1%96&x=23&y=15

Беларуска-рускі слоўнік: http://slounik.org/search?dict=krapivabr&search=%D0%B2%D0%B5%D0%BB%D1%96%D0%BA%D0%B0%D0%BA%D0%BD%D1%8F%D0%B6%D0%B0%D1%86%D0%BA%D1%96&x=30&y=10

Пытаўся [id99327846|Дзмітрый Чарняўскі]
==================================
Падкажыце калі ласка:
У маёй сям'і як мінімум з бабуліных часоў увайшло ў лексіку слова "коўкаць", у значэнні - жаваць. Але ў слоўніках я такога слова не адшукаў. На прасторах сеціва знайшоў тэкст Максіма Гарэцкага, дзе гэтае слова выкарыстоўваецца ў дадзеным значэнні, але было б не дрэнна ведаць, што гэта за слова, ці запазычанае альбо дыялектнае, і ці ўвогуле ўжывальнае.
дзякуй.

***

Вітаем!

Дзеяслоў коўкаць сапраўды не фіксуецца ні сучаснымі, ні старымі слоўнікамі. Аднак у слоўніках ёсць падобны абласны дзеяслоў коўтаць (каўтаць), які мае значэнне "глытаць". Улічваючы тое, што значэнні "жаваць" і "глытаць" у пэўных сітуацыях могуць перасякацца (напрыклад, у сказе "Сабака з цяжкасцю коўкаў грубую ежу"), можна зрабіць здагадку, што слова "коўкаць" утварылася ад "коўтаць", змяніўшы першапачатковую семантыку.

Выява №1: Краёвы слоўнік Чэрвеншчыны
Выява №2: Этымалагічны слоўнік беларускай мовы

ТСБМ: http://www.skarnik.by/tsbm/32618

Пытаўся [id210636609|Цімур Хатні]
==================================
Вітаю, шаноўнае спадарства! 
У 50-я і 60-я гады Беларускі Інстытут Навукі і Мастацтва выдаваў літаратурна-мастацкі часопіс "Конадні". Цікава, што азначае яго назва? Ніводны з вядомых мне слоўнікаў не дае азначэння ці перакладу слова "конадні". У некаторых сучасных артыкулах ужываецца ў сэнсе "напярэдадні" (часцей ў варыянце "наконадні"). Ці правільна гэта? І ці варта ўжываць гэта слова ў сучаснай літаратурнай мове?
Дзякуй!

* * *

Вітаем!

Слова "конадзень" (мн. л. конадні) фіксуюць некаторыя неафіцыйныя слоўнікі ў значэнні "пярэдадне, пярэдадзень". Напрыклад, Беларуска-расійскі (Вялікалітоўска-расійскі) слоўнік Я. Станкевіча, Падручны расійска-крыўскі (беларускі) слоўнік В. Ластоўскага.

Аднак у сучасных слоўніках літаратурнай мовы гэтага слова няма, таму замест яго пажадана выкарыстоўваць больш ужывальныя варыянты.

Ужыванне яго ў якасці назвы часопіса Беларускага Інстытута Навукі і Мастацтва вытлумачваецца, відаць, тым уплывам, які зрабіў на мову беларускай эміграцыі сваёй дзейнасцю Ян Станкевіч.

Пытаўся [id11059290|Jaraslau Lyskavec]
==================================
Мы ведаем беларускую мову і гатовыя дапамагчы вам даведацца пра яе больш! У гэтай суполцы кожны можа задаць любое пытаньне, датычнае беларускае мовы, як па-расейску, так і па-беларуску з дапамогаю функцыі «прапанаваць навіну» (предложить новость). Адкажам на пытаньні як па афіцыйным правапісе (наркамаўка), так і па клясычным (тарашкевіца). Можаце таксама дадаткова пазначаць правапіс, на якім вы б хацелі бачыць адказ.

Беларуская мова — багатая ды разнастайная. Адказы нават на нескладаныя пытаньні могуць аказацца карыснымі ня толькі вам, але й шырокаму колу людзей. 

Пытайцеся — будзем радыя дапамагчы!
==================================
Насамрэч цікавіць пытанне: "как будет правильно по-беларуски: бубнары или бубначы? или вообще барабаншчыкi?"
Дзякую :)

***

Вітаем.

Па-беларуску правільна будзе барабаншчык або бубнач. Аднак слова "бубнач" мае размоўную афарбоўку, а ў дыялектнай мове можа таксама мець іншыя значэнні. У некаторых раёнах, напрыклад, так могуць называць бурклівага чалавека. 

Пытаўся [id9477033|Виталь Левчук]
==================================
Дабранач. Падкажыце, калі ласка, Марыя і Марыля - гэта адно імя? Ці Марыля гэта іншае або гэта па-польску? Дзякуй.

* * *

Вітаем!

Паводле Слоўніка асабовых уласных імён (А. К. Усціновіч, Мінск, 2011) Марыля - памяншальная форма ад імён Марыя і Марыяна. Але гэты ж слоўнік змяшчае асобны артыкул з гэтым імем, таму яно таксама з'яўляецца самадастатковай адзінкай сістэмы беларусіх імёнаў і можа выкарыстоўвацца ў якасці дакументальнага.

Пытаўся [id87311847|Мацьвей Гундзер]
==================================
Прывітаньне! 
А што такое "рута" і "руцьвяны"? І можа зусім выпадкова вы ведаеце, ці ёсьць такое альбо падобнае слова ў летувіскае мове?
Дзякуй.

* * *

Рута — расьліна. Падрабязнае апісаньне можна знайсьці ў Беларускай энцыкляпэдыі (http://issuu.com/movazbor/docs/bielaruskaja_encyklapedyja.13-______8891d05b488577/172?e=14944934/11732730).

Руцьвяны — прыметнік ад назоўніка «рута». Напрыклад, руцьвяны вянок (г. зн. сплецены з руты) упамінаецца ў вясельных абрадах.

Адзначым толькі, што літаратурным варыянтам будзе «рутавы» (http://www.skarnik.by/tsbm/72746).

Што тычыцца літувіскай мовы, то гэта расьліна мае аналягічную назву (rūta), бо паходзіць ад лацінскай мовы (http://lt.wikipedia.org/wiki/R%C5%ABta).

Пытаўся [id170392414|Алексей Кухта]
==================================
Гэй, чалом табе, чалом, паважаная суполачка!:) Даўно цікавіць такое вось пытаннечка. У знакамітым вершы "Зайграй, зайграй, хлопча малы" ёсць такі радок:
"З шчасцем на вас азірнуся". 
Паводле кантэксту, як вы памятаеце, не падобна, каб лірычны герой адчуваў вялізнае "шчасце", кажучы гэтыя словы:
"Дзе ж я пайду? Мілы Божа!
Пайду ў свет, у бездарожжа,
У ваўкалака абярнуся,
З шчасцем на вас азірнуся."
У польскім вырыянце верша, які ў першай публікацыі быў надрукаваны разам з беларускім, стаіць:
"W Wilkołaka się obrócę,
Oko tęskne ku wam zwrócę."  
" tęskne" - ніяк не "з шчасьцем" - "з тугой", наадварот.
Чым выклікана такая дзіўная "перакладчыцкая трансфармацыя"?:) І як усё ж такі варта разумець гэты выраз? Як сялянскі сарказм?:) Ці гэта нейкі ўстойлівы выраз?
Ці, можа, сэнс у тым, што герой рады больш не абцяжарваць сям'ю, пазбавіць яе ад лішняга рота?

* * *

На жаль, мы ня можам даць кампэтэнтны адказ, бо пытаньне тычыцца літаратуразнаўства, а не мовы.

Пытаўся [id215408362|Guerrilla Semiotics]
==================================
Вітаю, спадарства! Яшчэ пара цікавых задачак для вас. Патлумачце, калі ласка, сэнс двух словаў: валатоўня і пашчаванне. Самастойна не знайшоў. Дзякую.

* * * 

Вітаем!

Ніякіх сведчанняў наконт абодвух слоў не знойдзена.

Ёсць намёк на існаванне вёскі з назвай Валатоўня. Калі такое слова сапраўды існуе/існавала, то магло мець нейкае дачыненне да «валатоўка», што азначае «курган, могілкі».

«Пашчаванне», імаверна, узыходзіць да «пашы» /месца для выпасу; падножны корм/ і «пасціць».

Нагадваем, што гэта ўсяго толькі здагадкі.

Пытаўся [id116613774|Максім Лісоўскі].
==================================
Спадарства, падкажыце, як лепш перакласці дзеяслоў "Уйти" у значэнні "уйти из семьи, уйти от парня" и г.д.
Дзякуй

***

Вітаем.

Руск. "уйти" ў патрэбных вам значэннях можа перакладацца на беларускую дзеясловамі "пайсці", "сысці", "пакінуць"  і "кінуць".

► Думка пакінуць Алу, пайсці з сям'і Арцёма Гаўрылавіча не выходзіла з галавы. (Барыс Сачанка. Родны кут)

► І Хрыстос шукаў і не мог знайсці, і ўсё больш верыў, што адзіная ў свеце жанчына падступна кінула яго. (Уладзімір Караткевіч. Хрыстос прызямліўся ў Гародні)

► З гадамі тата Віталіка не вытрымаў выпрабавання горам і сышоў з сям'і. (Народная воля. Ён бачыць сэрцам. 12 верасня 2014)

Пытаўся [id38155003|Цімур Ходзін]
==================================
Вiтаю.
Як перакласцi "спрашиваемый"?

***

Вітаем. Пошук адпаведнікаў рускім дзеепрыметнікам залежнага стану незакончанага трывання - неадназначная тэма.
Ёсць некалькі варыянтаў.
1) "Той, (пра) які пытаюць" або адпаведнае словазлучэнне, напр. тэлефон, які пытаюць. Такія словазлучэнні - найбольш прыняты спосаб перакладу такіх дзеепрыметнікаў, які дапускаецца афіцыйнай нормай.
2) Афіцыйнае мовазнаўства таксама дапускае формы з "-емы", але з агаворкай пра навуковы стыль, г.зн. у нашым выпадку было б "пытаемы".
3) "Пытаны". Апошнім часам існуе тэндэнцыя ўтварэння дзеепрыметнікаў залежнага стану незакончанага трывання па аналогіі з дзеепрыметнікамі залежнага стану закончанага трывання і з улікам зафіксаванага шэрага слоў, у якім можна прасачыць адпаведнасць з такімі дзеепрыметнікамі незакончанага трывання. Але само правіла пра такую граматычную форму або словаўтваральную мадэль не рэгламентавана ў вядомых нам крыніцах, як сучасных, так і дарэформенных. Таму ўжывайце гэту форму з асцярогай.

Пытаўся [id214807893|Руслан Карамышаў]
==================================
Добры дзень! Падкажыце калі ласка, як правільна перакласці "Заведующий(-щая) отделом"
І каб два разы не уставаць: изнаночная петля, лицевая петля, изнаночная гладь, лицевая гладь, чулочная вязка, платочная вязка, столбик с накидом, воздушная петля.
І як усёж такі правільна кручок ці шыдэлак у дачыненні да вязання. Бачыла нават варыянт гаплік, але як я разумею гаплікі гэта тыя што на адзенні.
Дзякуй.

***

Заведующий(-щая) отделом - Загадчык (загадчыца) аддзела

лицевая петля - правая пятля
изнаночная петля - левая пятля
лицевая гладь - правая гладзь
изнаночная гладь - левая гладзь

Адзначым, што словы "лицевой" і "изнаночный" перакладаюцца рознымі варыянтамі, але мы абмяжуемся асноўнымі. У беларускамоўных школьных падручніках па працоўным навучанні пра апісанні бакоў матэрыі тэрмінам "лицевой" і "изнаночный" адпавядаюць тэрміны "добры" і "вываратны". Аднак у перакладных слоўніках можам знайсці таксама тэрміны "правы" для "лицевой" і "левы" для "изнаночный", гэтыя словы згадваюцца ў Тлумачальным слоўніку беларускай літаратурнай мовы ў артыкулах да слоў "добры" і "вываратны". 
Што да рэальнай практыкі, то пры апытанні беларускамоўных, якія займаюцца вязаннем, мы высветлілі, што ў дачыненні да тыпаў петляў яны выкарыстоўваюць словы "левы" і "правы". Імаверна, дзеля паслядоўнасці гэтаксама варта перакладаць і ў спалучэнні са словам "гладзь".

чулочная вязка - панчошнае вязанне
платочная вязка - хустачнае вязанне
столбик с накидом - слупок з накідам
воздушная петля - паветраная пятля

Тэрміны "слупок з накідам" і "паветраная пятля" фіксуюцца ў падручніках па працоўным навучанні для 3 і 4 класа.
Тэрмін "пятля" у кантэксце вязання ўжываецца ў Беларускай энцыклапедыі і школьных падручніках, дапускаецца тлумачальным слоўнікам. Такім чынам, гэта больш афіцыйны, галіновы тэрмін. У кантэксце вязання пятля таксама называецца "вочка" (яно, ніякі род).

крючок - кручок
Тэрмін "кручок" у кантэксце вязання ўжываецца ў Беларускай энцыклапедыі і школьных падручніках. Такім чынам, гэта больш афіцыны, галіновы тэрмін. Вязальны кручок таксама называецца "шыдэлак", у тлумачальных слоўніках яно ідзе з паметай "размоўнае". Паходзіць ад польскага "szydełko". Польскае паходжанне відаць па ўстаўным "д" (параўнайце: шыла - szydło).

Пыталася [id35255098|Даша Ожогина]
==================================
Дзень добры! Падкажыце, калі ласка, як правільна перакласці ці ўтварыць слова "pizzeria" (для беларускай жа мовы характэрны канчатак -ня?). Дзякую, і даруйце, калі ўжо было такое пытанне

* * *

Дзень добры!

Па-беларуску гэта слова выглядае як "піцэрыя". У такой форме яго фіксуюць асноўныя сучасныя слоўнікі.

Граматычны слоўнік назоўніка:

http://slounik.org/search?dict=nazounik&search=%D0%BF%D1%96%D1%86%D1%8D%D1%80%D1%8B%D1%8F&x=0&y=0

Слоўнік беларускай мовы:

http://slounik.org/search?dict=sbm&search=%D0%BF%D1%96%D1%86%D1%8D%D1%80%D1%8B%D1%8F&x=13&y=10

Тлумачальны слоўнік беларускай літаратурнай мовы:

ПІЦЭРЫЯ
(назоўнік | жаночы род)
Закусачная, дзе гандлююць піцай. 

Заўважым, што паводле слоўнікаў націск у слове "піцэрыя" можа прыпадаць як на другі, так і на трэці склад.

Пытаўся [id168182130|Audrey Xorp]
==================================
Добры дзень!
Падкажыце як правільна будзе
чалавек з камЕню ці чалавек з камянЮ
Дзякуй

* * *

Вітаем.

У адзіночным ліку ва ўсіх склонах слова ка́мень і ў значэнні "горная парода", і ў астатніх значэннях мае націск на першым складзе. Такім чынам, правільным варыянтам будзе "чалавек з кАменю".

Граматычны слоўнік назоўніка:

http://www.slounik.org/search?dict=nazounik&search=%D0%BA%D0%B0%D0%BC%D0%B5%D0%BD%D1%8C&x=15&y=9

Пытаўся [id268104389|Ściapan Jeútuch]
==================================
Дабрадзень. Ці ёсць у беларускай мове адпаведнік слову "гримёрка" (адмысловы пакой, напрыклад, у тэатры)? У слоўніках знайшоў "грымёрка", але можа "грымёрка" - гэта "гримёрша"?

* * * 
Вітаем!
Для гэтага значэння ў беларускай мове ёсць слова "грымёрная":

грымёрная ж., сущ. гримёрная // Беларуска-рускі (Крапіва)

Слова "грымёрка" ў беларускай мове сапраўды азначае "гримёрша".
грымёрка ж., разг. гримёрша // Беларуска-расейскі (Крапіва)
ГРЫМЁР
(назоўнік | мужчынскі род)
Работнік тэатра, які грыміруе артыстаў. || жаночы род: грымёрка. || прыметнік: грымёрскі.

Пытаўся [id249291195|Андрусь Горват]
==================================
Прывітаньне, паважанае спадарства! Падкажыце, калі ласка, як па-беларуску будзе гучаць «ТРУЩИЕСЯ ПОВЕРХНОСТИ»? Загадзя дзякую!

* * * 

Вітаем!

«Паверхні, якія труцца»,
згодна з “Русско-белорусским словарём математических, физических и технических терминов”. Менск: Беларуская Энцыклапедыя, 1995.»

Пытаўся [id52221858|Аляксандар Фрыдман].
==================================
Буйная замежная IT-кампанія прапануе падпрацоўку для беларускамоўных
==================================
Шчэ пытаннечка:
ці слушная форма «дзякую» ці «вялікі дзякуй» у мове? Недзе, можа нават у гэтай суполцы, бачыў, што нельга, але зараз забыў і разгубіўся.
І яшчэ, калі ласка, парайце рус-бел/бел-рус слоўнікі на андроід.

Дзякуй.

* * * 

І адна, і другая форма — правільная.

«Дзякую» — форма дзеяслова «дзякаваць», такім чынам Вы кажаце нешта кшталту «я выказваю вам удзячнасць».

«Дзякуй» як назоўнік можа быць мужчынскага і ніякага роду, адпаведна, могуць існаваць словазлучэнні «вялікі дзякуй» і «вялікае дзякуй».

Наконт слоўнікаў для Андроіда: неўзабаве [id13027603|вось гэты спадар] мусіць выпусціць кліенцкую праграму для сайта slounik.org. Таксама былі навіны пра тое, што выйшаў кліент для skarnik.by. Гэтым сайтам можна давяраць.

Пытаўся [id210636609|Цімур Хатні].
==================================
Дзень добры.
Падкажыце, ці слушна выкарыстоўваць слова «запампаваць» у значэнні «закачать», «скачать»? Якія існуюць нюансы з выкарыстаннем гэтага слова?
Дзякуй.

* * * 

Дабрыдзень!

Словы, утвораныя ад «пампаваць» — калькі з расейскага «качать».

Тым не менш, камісія па ўнармаванні беларускай IT-тэрміналогіі раіла выкарыстоўваць менавіта «спампаваць» для «download» і «запампаваць» для «upload».
https://sites.google.com/site/belcompterm/results

Тыя ж самыя тэрміны прысутнічаюць у тэрміналогіі Microsoft.
http://www.microsoft.com/Language/en-US/Search.aspx?sString=download&langID=be-by

Пытаўся [id210636609|Цімур Хатні].
==================================
Як можна перакласці на беларускую мову "Будьте добры", акрамя "Калі ласка"?

* * *

Зрабіце ласку, будзьце ласка́вы.

Пытаўся [id272564210|Stsiapan Putsila]
==================================
вітаю) я заўседы блытаюся...дзе выкарыстоўваюць наступныя словы: цябе, табе, сябе, сабе? дзякуй за адказ)

* * *

Вітаем!

На гэта пытанне мы адказвалі тут:
https://vk.com/wall-71024062?q=%D1%81%D0%B0%D0%B1%D0%B5&w=wall-71024062_1341

Да адказу можна дадаць, што сабе і табе - гэта таксама формы меснага склону: расказваць аб сабе, аб табе.

Для таго, каб праверыць, ці разглядалася ў суполцы патрэбнае вам пытанне, раім выкарыстоўваць функцыю пошуку (першая пад загалоўкам "Спасылкі" справа ад сцяны).

Пыталася [id226481034|Марына Леута]
==================================
Гусь -растлумачце (ён , ці яна). Як правільна выкарыстоўваць гэтае слова? Я ведаю што гуска -яна мая, а гусак -ён мой.) А вось менавіта ГУСЬ -якога роду? гусь белая ці гусь белы... дзякуй.

* * *

Слова «гусь» у беларускай мове жаночага роду.

► Яна прынясла зарэзаную гусь і стала завіхацца з ёю каля печы. (Кузьма Чорны. Ноч пры дарозе)

► Піліп з неймавернай хуткасцю абгрызаў, абсмоктваў смажаную гусь, аж свіст стаяў. (Уладзімір Караткевіч. Хрыстос прызямліўся ў Гародні)

Граматычны слоўнік назоўніка:
http://www.slounik.org/search?dict=nazounik&search=%D0%B3%D1%83%D1%81%D1%8C&x=27&y=2

Слоўнік беларускай мовы (2012):
http://slounik.org/search?dict=sbm&search=%D0%B3%D1%83%D1%81%D1%8C&x=0&y=0

Пытаўся [id94591580|Андрусь Анцух]
==================================
Якія ёсць карэктныя варыянты выразу "Забыліся на пароль?"

* * *

Згодна са слоўнікам-даведнікам «Кіраванне ў беларускай і рускай мовах» (Арашонкава, Лемцюгова) дзеяслоў «забыцца» можа спалучацца з прыназоўнікам «на» (гл. выяву).

Такім чынам, прыведзены вамі выраз абсалютна карэктны.

Адзначым, што паводле мовазнаўца Ю. Пацюпы (http://paciupa.livejournal.com/5934.html?thread=133166#t133166), варыянт «забыцца на» з’яўляецца паланізмам.

Пытаўся [id98674558|Вадзім Талочка]
==================================
Добры дзень!
Патлумачце, калі ласка, слова «шацунак».
Дзякую.

* * * 

Вітаем!

«Шацунак» — слова старабеларускага лексікону:

• шацунокъ — ацэнка маёмасці ў грашовым выражэнні; пісьмовы акт, рэестр

Таксама слова часам выкарыстоўваецца ў сэнсе «павага» — гэта запазычанае польскае «szacunek» (у нас калісьці было слова «шацаваць»). Напрыклад, Купала выкарыстаў яго ў сваім вершы «Сьвінапас і стрынатка».

Пытаўся [id268104389|Сцяпан Еўтух].
==================================
Добры дзень! Прашу вашай дапамогі!
У мяне праблема, ня ведаю, як быць з назвамі сістэм злічэння.
2 - двайковая
10 - дзесятковая
8 - васьмерыковая(?)
16 - шаснаццатковая (??)
Як іх больш слушна называць? Шукаў у слоўніках, але бачыў толькі першыя дзве назвы.

* * *

Добры дзень!

Першыя дзве назвы слушныя, што да іншых:

8 - васьмярковая
16 - шаснаццатковая 

Гэта пацвярджаецца наступнымі крыніцамі:
1. Беларуская энцыклапедыя (першая выява)
2. Тлумачальны руска-англа-беларускі слоўнік па інфарматыцы. Буза. 1994. (другая выява)
3. Тэрміналагічны слоўнік па вышэйшай матэматыцы для ВНУ. 1993

Пытаўся [id16302811|Михаил Мицкевич]
==================================
А вось я бачыў, як у якойсьці навіне пісалі ня "еўра", а "эўра". Ці правільна гэта?

* * *

Згодна з афіцыйным правапісам (наркамаўка), правільна будзе «еўра». У такім выглядзе гэта слова фіксуе Слоўнік беларускай мовы (2012).

Паводле «Беларускага клясычнага правапісу» (тарашкевіца), «Эўропа» і вытворныя пішуцца праз «э».

Пытаўся [id41322605|Илья Данилов]
==================================
Добры дзень. Калі ласка, падкажыце, як па-беларуску будзе "Врождённый порок сердца"? Дзякуй!

* * *

Добры дзень!

Па-беларуску будзе «прыроджаны парок сэрца».

Гэты тэрмін падае Тлумачальны слоўнік беларускай літаратурнай мовы (2005) у прыкладах да прыметніка «прыроджаны».

Пытаўся [id186987968|Вадзім Свістуноў]
==================================
Дзень добры!
А ці ўжывалася калі-небудзь на тэрыторыі Беларусі глаголіца?
Дзякуй.

* * *

Вітаем!

Няма сьведчаньняў таго, што на Беларусі выкарыстоўвалася глаголіца.
На Кіеўскай Русі былі кірылічныя тэксты з рэдкім выкарыстаньнем знакаў глаголіцы. Таксама глаголіцу часам выкарыстоўвалі для тайнапісу.

Пытаўся [id170392414|Аляксей Кухта].
==================================
Добрага дня, панове. Хачу запытацца, як будзе правільна слова жыццё ў множным ліку? Дзякуй.

* * * 

Дабрыдзень!

"Жыццё" ў множным ліку мае форму "жы́цці".

З усімі формамі слова можна азнаёміцца на далучанай выяве.

Пытаўся [id99895915|Последний Могикан]
==================================
Як сацсетка "УКантакце" атрымала беларускую версію?
==================================
Дзень добры!
Зацікавіла слова «адылі». Ці распаўсюджанае гэтае слова ў беларускай мове, зь якім значэньнем можна яго ўжываць і куды варта ставіць націск? Дзякуй.

* * * 

Добры дзень!

Сучасныя нарматыўныя слоўнікі не фіксуюць "адылі".

Аднак гэтае слова не чужое ў беларускай мове. Дарэформавыя й дыялектныя крыніцы падаюць "адылі" з наступымі значаньнямі:

1) однако

2) затем

3) впрочем

Слова мае націск на апошнюю галосную: «адылІ».

Радзім азнаёміцца з адпаведным артыкулам Вялікалітоўска-расейскага слоўніка Яна Станкевіча.

Пытаўся [id255836744|Iгар Кiволя].
==================================
Вітаначкі ! Тут узнікла маленькая спрэчка... Наконт слова "шлюб" і "брак". Растлумачце, калі ласка, калі варта ўжываць тое ці іншае слова, і як разумець сказ "мне не бракуе".

 * * *
Вітаем!

Словы "шлюб" і "брак" маюць у беларускай мове зусім розныя значэнні.

Асноўнае значэнне слова "шлюб" - "сямейны саюз мужчыны і жанчыны; сумеснае, узаконенае жыццё мужчыны і жанчыны".

Слова "брак" значыць "недабраякасны тавар; прадметы вытворчасці, якія маюць тую ці іншую загану", а таксама "нястача, адсутнасць, недахоп чаго-н."

Лепш разабрацца вам дапаможа наступнае вясельнае зычэнне:

"Хай будзе люб твой шлюб і каб да смерці без браку!"

У беларускай мове ёсць дзеяслоў "бракаваць", які мае значэнне "не ставаць, не хапаць; быць у недастатковай колькасці". Напрыклад, можна сказаць "мне бракуе часу", мне бракуе ведаў". Адпаведна "не бракуе" значыць "хапае".

 "У мяне ёсць уплывовыя людзі між палякамі, дый між літоўцамі здраднікаў не бракуе". (Уладзімір Случанскі. Драбы)

Пытаўся [id263469475|Eugeniusz Spokój]
==================================
Рэдкія фатаздымкі.
Так і мае быць у беларускіх ВНУ.
==================================
Лекцыйная кніжка студэнта БДУ (1929 г.)
==================================
Жыве Беларуская Мова!
==================================
Братцы мілыя, дзеці Зямлі-маткі маей! Вам афяруючы працу сваю, мушу з вамі пагаварыць трохі аб нашай долі-нядолі, аб нашай бацькавай спрадвечнай мове, каторую мы самі, да і не адны мы, а ўсе людзі цёмныя «мужыцкай» завуць, а завецца яна «беларускай». Я сам калісь думаў, што мова наша - «мужыцкая» мова, і толькі таго! Але, паздароў Божа добрых людцоў, як навучылі мяне чытаць-пісаць, з той пары я шмат гдзе быў, шмат чаго відзеў і чытаў: і праканаўся, што мова нашая ёсць такая ж людская і панская, як і французская, альбо нямецкая, альбо і іншая якая. Чытаў я ці мала старых папераў, па дзвесце, па трыста гадоў таму пісаных у нашай зямлі і пісаных вялікімі панамі а нашай мовай чысцюсенькай, як бы вот цяпер пісалася. Увідзеўшы гэта, я часта думаў: Божа ж мой, Божа! Што ж мы за такія бяздольныя? Якаясь маленькая Булгарыя - са жменя таго народу, - якіясьці Харваты, Чэхі, Маларосы і другія пабратымцы нашыя і ружны чужы зброд, жыды маюць па-свайму пісаныя і друкованыя ксёнжачкі і газэты, і набожныя, і смешныя, і слёзныя, і гісторыйкі, і баячкі; і дзеткі іх чытаюць так, як і гавораць, а ў нас як бы захацеў цыдулку ці да бацькі лісток напісаць па-свойму, дык, можа б, і ў сваёй вёсцы людзі сказалі, што «піша па-мужыцку», і як дурня абсмяялі б! А можа, і спраўды наша мова такая, што ёю нічога добрага ні сказаць, ні напісаць не можна? Ой, не! Наша мова для нас святая, бо яна нам ад Бога даная, як і другім добрым людцам, і гаворым жа мы ёю шмат і добрага, але так ужо мы самі пусцілі яе на здзек, не раўнуючы, як і паны вялікія ахотней гавораць па-французску, як па-свойму. Нас жа не жменька, а з шэсць мільёнаў - больш і шмат больш, не раўнуючы, як жыдоў, напрыклад, або татар, ці армян, а пакажы ж, ваша, хоць адну ксёнжачку ці аб гаспадарцы, ці так аб жыцці нашым, каб па-нашаму?

Ці ж ужо нам канечне толькі на чужой мове чытаць і пісаць можна? Яно добра, а навет і трэба знаць суседзкую мову, але наперш трэба знаць сваю. Перадумаўшы ўсё гэта, я, братцы, адважыўся напісаць для вас сякія-такія вершыкі: хто іх спадабае, таму дзякуй! А хто падумае лепш і больш напісаць, таму чэсць вечная і ад жывых людзей, і ад бацькавых касцей! А пісаць ёсць шмат чаго!

Спрадвеку, як наша зямелька з Літвой злучылася, як і з Польшчай з'ядналася дабравольна, дык усе яе «Бяларусяй» звалі, і недарма ж гэта! Не вялікая, не малая, не чырвоная, не чорная яна была, а белая, чыстая; нікога не біла, не падбівала, толькі баранілася.

Шмат было такіх народаў, што страцілі наперш мову сваю, так як той чалавек прад скананнем, катораму мову займе, а потым і зусім замёрлі. НЕ ПАКІДАЙЦЕ Ж МОВЫ НАШАЙ БЕЛАРУСКАЙ, КАБ НЕ ЎМЁРЛІ! Пазнаюць людзей ці па гаворцы, ці па адзежы, хто якую носе; ото ж гаворка, язык і ёсць адзежа душы.

Ужо больш як пяцьсот гадоў таму, да панавання князя Вітэнэса на Літве, Беларусія разам з Літвой баранілася ад крыжацкіх напасці, і шмат местаў, як Полацк, прызнавалі над сабой панаванне князёў Літоўскіх, а после Вітэнэса Літоўскі князь Гядымін злучыў зусім Беларусію з Літвой у адно сільнае каралеўства і адваяваў шмат зямлі ад крыжакоў і ад другіх суседаў. Літва пяцьсот дваццаць гадоў таму назад ужо была ад Балтыцкага мора ўдоўжкі аж да Чорнага, ад Дняпра і Днястра-ракі да Нёмна; ад Каменьца места аж да Вязьмы - у сярэдзіне Вялікаросіі; ад Дынабурга і за Крамяньчук, а ў сярэдзіне Літвы, як тое зярно ў гарэху, была наша зямліца - Беларусь! Можа, хто спытае: гдзе ж цяпер Беларусь? Там, братцы, яна, гдзе наша мова жывець: яна ад Вільні да Мазыра, ад Вітэбска за малым не да Чарнігава, гдзе Гродна, Міньск, Магілёў, Вільня і шмат мястэчкаў і вёсак...

 Мацей Бурачок

Францішак Багушэвіч — Прадмова да «Дудкі беларускай» (1891 г.)
==================================
https://vk.com/nasamova
==================================
Как будет философия, технология, филология?

* * *

Афіцыйным правапісам: філасофія, тэхналогія, філалогія.

Клясычным правапісам: філязофія, тэхналёгія, філялёгія.

Пытаўся [id41322605|Илья Данилов]
==================================
Как будет правильно перевести с русского фразу "Показать все товары этого раздела" ?

* * *

Паказаць усе тавары гэтага раздзела.

Пытаўся [id52531443|Дмитрий Саутченков]
==================================
Добры дзень!
Адкажыце, калі ласка, які выраз у беларускай мове адпавядае расейскаму "спаси и сохрани". Дзякуй!

*** 

Вітаем!
"Спаси и сохрани" - частка малітвы "Господи, спаси, сохрани и помилуй раба Твоего или рабу Твою". У беларускамоўных крыніцах можам знайсці такія адпаведнікі гэтай малітвы:
"Заступі, спасі, памілуй і захавай нас, Божа, Тваёю благадаццю."
http://belmova.hram.by/index.php?option=com_content&task=view&id=62&Itemid=41
(Магчыма, тут ёсць царкоўнаславянізмы.)
"Заступіся, зжалься, збаў і сьцеражы нас, Божа, ласкаю Тваёю"
(айцец Аляксандр Надсан)

Такім чынам, можам прапанаваць 2 варыянты, блізкія да непасрэднага ўжытку ў рэлігійнай сферы:
- спасі і захавай
- збаў і сцеражы

Пыталася [id6228044|Лідзія Масюк]
==================================
Абгрунтуйце, калi ласка, ужыванне "дамова", "замоўца" у справаводстве. Дзякуй

*** 
Вітаем!
Слова "дамова" ў значэнні "дагавор" ужываецца адносна нядаўна. У ранейшых слоўніках фіксаваліся такія значэнні, як дамашняя гаспадарка і папрок. Відавочна, дамова як "дагавор" ўтворана на аснове дзеяслова "дамаўляцца", і яго спосаб словаўтварэння - натуральны. Аднак, што да афіцыйнасці тэрміна, прыдатнасці яго ў справаводстве, пытанне неадназначнае. Слова "дамова" фіксуецца ў Слоўніку беларускай мовы 2012 г. без указання значэння. У Беларуска-рускім слоўніку да слова "дамова" даецца пераклад "договор", але магчыма, гэта зроблена з мэтай раскрыць значэнне слова для тых, хто яго сустрэне ў тэксце, але не дзеля рэкамендацыі ўжываць гэты тэрмін. У Руска-беларускім слоўніку даеца толькі варыянт "дагавор". У Шматмоўным слоўніку юрыдычных тэрмінаў http://multilang.etalonline.by/, які можна разглядаць як афіцыйную крыніцу тэрміналогіі, даецца толькі варыянт "дагавор". У тэрміналагічных слоўніках 90-х гг. 20 ст. таксама "дагавор". Слова "дамова" у сэнсе "дагавор" фігуруе ў беларускамоўных узорах тыпавых дакументаў, выдадзеных нядаўна беларускім аб'яднаннем "Еўрапейская асацыяцыя бізнесу". Гэта, бадай, важкі прэцэдэнт, бо дэманструе супольную галіновую практыку, аднак, статус тэрміналогіі гэтых дакументаў - рэкамендацыйны, а не эталонны. 
У той жа час слова "дагавор" з'яўляецца цалкам нармальным словам. Яно не з'яўляецца наступствам русіфікацыі, зафіксавана ў дарэформенных слоўніках, напр. Слоўніку Байкова і Некрашэвіча, БНТ, а таксама ў Гістарычным слоўніку (лексіка часоў ВКЛ).

Што тычыцца слова "замоўца" у сэнсе "заказчык", яго можна патлумачыць вяртаннем дарэформеннай лексікі ва ўжытак (разам з "замова" у сэнсе "заказ"). Аднак у сучаснай афіцыйнай норме гэта слова ў гэтым значэнні яўна не пацвярджаецца. Слова ёсць у Слоўніку беларускай мовы 2012 г. без указання значэння. Варта помніць, што слова "замоўца" зафіксавана ў дыялектных слоўніках у сэнсе "знахар" (звязана з іншым значэннем слова "замова"). У тэрміналагічных слоўніках 90-х гг. і ў сучасным Шматмоўным слоўніку юр. тэрмінаў "замова" як "заказ" адсутнічае. Варта ўлічваць, што "заказ" таксама не наступства русіфікацыі, бо ёсць у дарэформенных слоўніках. Такім чынам, у "замоўцы" аргументаў на карысць ужывання як сучаснага тэрміна яшчэ менш, чым у "дамовы".

Пыталася [id12690402|Ирина Войтешик]
==================================
ТОП-5 дзіцячых бібліятэк Менску, дзе можна знайсьці беларускамоўныя кнігі
==================================
Добры дзень! Як слушна транслітараваць назву нашай краіны на лацініцу? Ці замацавана гэта назва дзесьці ў нарматыўных дакументах?

* * *

У цяперашні момант дзейнічае «Інструкцыя па транслітарацыі геаграфічных назваў Рэспублікі Беларусь літарамі лацінскага алфавіту» (http://vk.cc/3tofFo), згодна з якой назва нашай краіны транслітаруецца як Bielaruś.

Пыталася [id174581612|Паліна Матыліцкая]
==================================
Дзень добры.

Скажыце, як правільна казаць слова "пожалуй".

("пожалуй, я зраблю гэта)

* * *

Добры дзень!

Слова «пожалуй» у нашай мове няма, таму казаць так па-беларуску будзе ва ўсякім разе няправільна :)

Калі вас усё-такі цікавіць беларускі пераклад расейскага «пожалуй», тут дапаможа акадэмічны расейска-беларускі слоўнік:

пожалуй

вводн. сл. бадай, бадай што
(должно быть) мабыць, мусіць
(возможно) магчыма

пожалуй, так будет лучше — бадай што (мабыць), так будзе лепш
вам это нравится? — Пожалуй — вам гэта падабаецца? — Бадай што
пожалуй, ты прав — бадай (бадай што, магчыма), твая праўда

(http://www.skarnik.by/rusbel/66261)

Пытаўся [id9175781|Yurka Kozak]
==================================
Было шмат нараканняў на беларуска-рускі слоўнік у Скарніку. Не без падставы — тая частка і сапраўды была «невядома што». Раздзел ужо перароблены — цяпер гэта цалкам акадэмічны слоўнік. Ён зроблены з афіцыйнага руска-беларускага трохтомніка. Складзены «аўтаматычна адваротным чынам», таму ёсць пэўныя недахопы, якія паступова будуць выпраўляцца. Атрымаўся, так бы мовіць, «слоўнік наадварот». Дарэчы, у некаторых артыкулах вы ўбачыце беларускія сінонімы.
Карыстайцеся, хваліце, крытыкуйце. Сайт Skarnik.by заўсёды адкрыты для слушных заўваг і прапаноў. http://by-mova.livejournal.com/1257908.html
==================================
Дзень добры.

Скажыце калі ласка, вывеска над крамай ці рэстарацыяй называецца шыльдай, так?

* * * 

Вітаем! 

Так. Таксама прапануем Вашай увазе вынятку з кнігі мовазнаўца Паўла Сцяцко "Культура мовы".

Пытаўся [id9175781|Yurka Kozak]
==================================
Добры дзень!
Ці ўласцівыя мове звароты кшталту «вам», «ваш», «вы» да аднаго чалавека, ці лепш іх замяняць на нешта іншае? 
Дзякуй.

* * * 

Дзень добры!

Займеннік «вы» ўжываецца пры звароце да групы асоб альбо да аднаго чалавека і з’яўляецца пры гэтым ветлівай формай.

Таксама варта адзначыць, што займеннік «Вы» пішацца часам і з вялікай літары: у розных афіцыйных пасланнях, лістах, пры звароце да людзей старэйшага ўзросту, да незнаёмых і малазнаёмых адрасатаў, пры жаданні выказаць ветлівыя і стрыманыя адносіны да адрасата і іншае.

Такім чынам, не трэба замяняць гэтыя займеннікі.

Раім таксама паглядзець наступныя выпускі праграмы «Моўнік», дзе разглядаюцца ветлівыя звароты ды выразы: 
• «Як звярталіся прадзеды?» (https://www.youtube.com/watch?v=ExzBfwsbmxs)
• «Этыкет продкаў — узор нашчадкам» (https://www.youtube.com/watch?v=LePzMXfXsSM)

Пытаўся [id268104389|Сцяпан Еўтух].
==================================
Сябры, а як па-беларуску будзе "ревновать", "ревнивый". 
Загадзя дзякуй

***

Ревновать - раўнаваць
Ревнивый - раўнівы

Пытаўся [id91332145|Віктар Клімус]
==================================
Приветствую!

Интересует, какая разница между "наркомовкой" и "тарашкевицей". Какой из этих двух вариантов сами беларусы считают настоящим, а какой штучным языком? Прошу ответить на русском. 
Спасибо!

***

Прывітанне!

Мы не адказваем на рускай мове, але можам даць Вам крыніцы на ёй. Наркамаўка і тарашкевіца - гэта розныя правапісы беларускай мовы. 

Наркамаўка https://ru.wikipedia.org/wiki/%D0%A0%D0%B5%D1%84%D0%BE%D1%80%D0%BC%D0%B0_%D0%B1%D0%B5%D0%BB%D0%BE%D1%80%D1%83%D1%81%D1%81%D0%BA%D0%BE%D0%B3%D0%BE_%D0%BF%D1%80%D0%B0%D0%B2%D0%BE%D0%BF%D0%B8%D1%81%D0%B0%D0%BD%D0%B8%D1%8F_1933_%D0%B3%D0%BE%D0%B4%D0%B0

Тарашкевіца https://ru.wikipedia.org/wiki/%D0%A2%D0%B0%D1%80%D0%B0%D1%88%D0%BA%D0%B5%D0%B2%D0%B8%D1%86%D0%B0

Як было напісана вышэй, гэта правапісы, а не мовы, з чаго Ваша пытанне губляе сэнс.

Няма за што.

P.S. Па-руску адказалі ў асабістых.

Пытаўся [id100833334|Микита Лис]
==================================
як будзе "кошачья грация" ?
цi ёсць выразы пра котак, жанчын

 i пра тое агульнае, што ёсць у котак и жанчын у знешнасцi, паводзiнах?

***

Вітаем. 

Можна сказаць "каціная грацыя", "кашэчая грацыя" або "кашачая грацыя".

Словы "каціны", "кашэчы" і "кашачы" прадугледжваюць прамое і пераноснае значэнні. 
http://www.skarnik.by/tsbm/32776
Магчыма, каб зрабіць акцэнт на жаноцкасці, варта ўжыць слова "кашэчы" ці "кашачы", звязаныя з кошкай, а не катом :) 

каціны, -ая, -ае.
 Які мае адносіны да ката. Каціная лапа. ▪ Цыля трымала ў хаце цэлы каціны гадавальнік — аж шэсць.. мурак. Сачанка. // *** Уласцівы кату, такі, як у ката.*** Па стале кацінымі зрэнкамі свяціліся рыскі цыферблата будзільніка. Шамякін.

кашэчы і кашачы, -ая, -ае.
 1. Які мае адносіны да кошкі, належыць ёй. Кашачая лапа. // **** Уласцівы кошцы, такі, як у кошкі. **** [Білі] кашачай, асцярожнай хадой падбіраўся да цяпельца. Лынькоў. Роб убачыў, як у кашэчых вачах капітана заблішчалі халодныя ільдзінкі нянавісці. Гамолка.
 2. размоўнае слова Зроблены з футра кошкі. Кашачы каўнер.
 3. у значэнне назоўнік калючыя, -ых. Сямейства драпежных млекакормячых, да якога адносяцца кошка, тыгр, леў, рысь і інш.

Пыталася [id4733827|Iна Сiнкевiч]
==================================
Цэнтр славянскіх моў і культур аб’яўляе конкурс, прысвечаны дню беларускай мовы, на лепшага знаўцу беларускай арфаграфіі і пунктуацыі.

‼Каб заваяваць статус самага граматнага беларуса, вам неабходна:

📎 1. Пакінуць заяўку на ўдзел з пазнакай “дыктоўка” (па электроннай пошце polska@dyjalog.by, або праз нашу суполку ў кантакце http://vk.com/kursy_v_minske. 
✏Заяўка павінна ўтрымліваць наступныя дадзеныя:
А) Імя і прозвішча
Б) Узрост 
В) Адукацыя
Г) Нумар тэлефона

📎2. Прыйсці ў назначаны дзень (21 лютага) і час (14.00) па адрасе: вул. Валгаградская, 2а, каб.8 

📎3. Напісаць дыктоўку па-беларуску без памылак, або з мінімальнай колькасцю .

📎4. Забраць узнагароду.

📎5. Ганарыцца званнем найлепшага знаўцы беларускай мовы. 

Да ўдзелу прымаюцца ўсе жадаючыя!
==================================
Мы ведаем беларускую мову і гатовыя дапамагчы вам даведацца пра яе больш! У гэтай суполцы кожны можа задаць любое пытаньне, датычнае беларускае мовы, як па-расейску, так і па-беларуску з дапамогаю функцыі «прапанаваць навіну» (предложить новость). Адкажам на пытаньні як па афіцыйным правапісе (наркамаўка), так і па клясычным (тарашкевіца). Можаце таксама дадаткова пазначаць правапіс, на якім вы б хацелі бачыць адказ.

Беларуская мова — багатая ды разнастайная. Адказы нават на нескладаныя пытаньні могуць аказацца карыснымі ня толькі вам, але й шырокаму колу людзей. 

Пытайцеся — будзем радыя дапамагчы!
==================================
Сёння адбудзецца прэзентацыя «Расійска-беларускага слоўніка» Некрашэвіча і Байкова.

У панядзелак, 9 лютага, у кнігарні Ў адбудзецца першая публічная прэзентацыя трэцяга, выпраўленага і дапрацаванага выдання “Расійска-беларускага слоўніка” Сцяпана Некрашэвіча і Міколы Байкова (http://www.arche.by/by/page/ideas/17549) з удзелам мовазнаўцы Сяргея Запрудскага і выдаўца Валера Булгакава.

Слоўнік перавыдадзены на высокім паліграфічным узроўні ў самым канцы 2014 года. Гэтым разам ён займеў цвёрдую вокладку.

Першае выданне “Расійска-беларускага слоўніка” Сцяпана Некрашэвіча і Міколы Байкова выйшла ў свет у 1928 годзе накладам 7 тыс. асобнікаў. Неўзабаве пасля выхаду кніга была прызнаная ідэалагічнай дыверсіяй, рэшткі яе накладу знішчаныя. Сцяпан Некрашэвіч у 1930-ыя некалькі разоў арыштоўваўся і быў расстраляны па хлуслівым абвіначавачанні. Мікола Байкоў быў арыштаваны ў 1945 г. у Нямеччыне савецкай контраразведкай і, верагодна, неўзабаве знішчаны.

У слоўніку на больш як 700 старонках змешчана больш за 60 тыс. слоў. Гэта найлепшы слоўнік першай паловы XX ст.

Сустрэча пачнецца а 19.00 гадзіне ў панядзелак, 9 лютага, па адрасе: праспект Незалежнасці, 37 а.
==================================
Добры вечар! Падкажыце, калі ласка, як будзе "когтеточка". Ці магчыма ўжываць слова "драпка" (варыянт "кіпцедрапка" нейкі крываваты)? Дзякую!

* * *

Вітаем!

На жаль, у літаратурнай мове няма асобнага слова, каб называць гэту прыладу. 

Перайманні з расейскай мовы (кіпцеточка, кіпцедрапка і г. д.) сапраўды выглядаюць у нашай мове недарэчна.

Дралка, драпалка, драпка — не фіксуюцца асноўнымі слоўнікамі, аднак ужываюцца ў патрэбным значэнні, напрыклад, сярод інтэрнет-карыстальнікаў. Гэта дае падставу выкарыстоўваць дадзеныя варыянты ў гутарковай мове.

Адзначым толькі, што слова «драпачка» паводле слоўніка Яна Станкевіча мае значэнне «сапожный инструмент вытирать деревянные гвозди в сапоге», таму называць ім гэту прыладу не выпадае.

У межах літаратурнай мовы найбольш прыдатнымі варыянтамі мы лічым: тачылка (для) кіпцюроў, вастрылка (для) кіпцюроў.

На нашу думку, сказ «кацяня прывучана да тачылкі (вастрылкі) кіпцюроў» будзе цалкам зразумелым.

Пыталася [id4160218|Tasha Mihailowskaja]
==================================
Here we go. 
У сэнсе: Мы пачынаем. Пагналі. Ці прапануеце, што аўтэнтычнае?
Гэта кажа прафэсар падчас лекцыі па фізіцы, прапануючы паглядзець фільм.

+ Звяртаюся па дапамогу. Зараз перакладаю курс па фізіцы "класічная механіка" Масачусэцкага Тэхналагічнага (MIT). з мэтай далейшага агучвання. Можа ёсць хто з беларускамоўных Фізікаў/Матэматыкаў у суполцы гатовы дапамагчы хацяб у якасці карэктара. Планую як варыянт агучыць голасам прафэсара з Футурамы :) А у нашай (беларускай) футураме ён тарашкевіцай карыстаецца... Проста Масачусэцкі прафэсар, Ўолтэр Лэвін... даволі жвавы старыкан, выкарыстоўваў на лекцыях шмат цікавых сродкаў каб прыцягнуць увагу да сябе. Напрыклад чапляў на кашулю яешню і г.д... Таму Футурамны прафэсар як варыянт даволі адэкватны :) ну і нічога не перашкаджае зрабіць і пілотную версію Футурамную і версію больш акадэмічную, а там ужо як больш да спадобы вучням (не настаўнікам)

*** 

У апісанай сітуацыі можна ўжыць прапанаваныя вамі варыянты. Таксама зусім натуральна будзе сказаць "Давайце глядзець".

Пытаўся [id210625928|Maixm Rusakov]
==================================
Вітаю Вас! Памажыце, калі лска! 
1) Як па беларуску будзе Штанга і да яе бліны?
2) Як перакласьці: гриф (можа ПРЭНТ?), зажим, захват, подход?
3) Медычныя тэрмиіны: Бинт, повязка?
4) Слова "шлем"
Можа дзе ёсьць слоўнікі спартовай і медычнай тэрміналёгіі? Падкажыце, калі ласка! Буду вельмі ўдзячна! Дзякую

*** 

Вітаем!
1) Тое, што ў рускай мове "штанга", па-беларуску называецца "штанга".
ww.skarnik.by/tsbm/94456
 штанга, -і, ДМ -нзе, жаночы род
...
 3. Спартыўны снарад для заняткаў цяжкай атлетыкай, які складаецца з металічнага стрыжня, на канцах якога прымацоўваюцца здымныя дыскі. Там у .. [рэдактара] былі гіры і штанга, і ён прыступіў да гімнастычных практыкаванняў, а потым заняўся туалетам. Колас.
 [Ням. Stange.]

"Блин" тут жаргоннае слова, паводле сэнсу ім адпавядае тэрмін "дыск" або "здымны дыск" (гл. вызначэнне штангі вышэй).

2) Слова "гриф" перакладаецца як "грыф".
http://www.skarnik.by/tsbm/18195
грыф, -а, мужчынскі род
...
 2. Стальны прут атлетычнай штангі, на які надзяваюцца шары, дыскі.
 [Ням. Griff.]

Зажим — заціск або зацісканне. "Зацісканне" зафіксавана ў гэтым спец. слоўніку "Русско-белорусский словарь спортивных терминов".

Захват — захоп.

Подход — падыход.

3) Бинт — бінт. Повязка - павязка.

4) Шлем — шлем.

З наяўных у сеціве крыніц мы раім выкарыстоўваць:

1) Руска-беларускі і тлумачальны слоўнікі: http://www.skarnik.by/
2) Беларускую энцыклапедыю:
https://app.box.com/bielaruskaja-encyklapiedyja

Пыталася [id252628802|Міла Бусловіч]
==================================
Падкажыце, калі ласка, як перакласці на беларускую словазлучэнне "целевая аудитория"? Наколькі слушны варыянт "мэтавая аўдыторыя"?

* * *

У пераносным значэнні (калі гаворка ідзе не пра аб’ект для стральбы, мішэнь) на месцы расейскага «цель» ужываецца слова «мэта». Гэта пацвярджае акадэмічны Расейска-беларускі слоўнік (http://www.skarnik.by/rusbel/102236).

Відавочна, што прыметнік «мэтавы» будзе адпавядаць расейскаму «целевой» (http://www.skarnik.by/rusbel/102174).

Такім чынам, прыведзены вамі варыянт — слушны.

Пыталася [id63378112|Кася Глухоўская]
==================================
Вітаю!

Хацелася б даведацца пра пераклад "бумагоделательной машины".
*** 
Вітаем!
Гэта перакладаецца як "папераробная  машына".

Беларуская энцыклапедыя, том 12 (https://app.box.com/bielaruskaja-encyklapiedyja/1/2873452231/24387999991/1), с. 63
ПАПЕРАРОБНАЯ  МАШЫНА,  агрэгат для  атрымання  (адліўкі)  паперы  і  некаторых  відаў  кардону  з  папяровай  масы. Бываюць  плоска-  і  2-сетачныя,  кругла- сетачныя,  вакуумнага  і  сухога  фармавання,  камбінаваныя  і  інш. Найб.  пашыраныя  плоскасетачныя  П.м.
==================================
Добры дзень! Падкажыце, калі ласка, як перакласці на рускую слова "абракальны" (абракальны/аброчны крыж). Таксама буду ўдзячная за спасылкі на ўсемагчымыя тлумачэнні гэтага слова:)

* * *

Дзень добры! Абракальны ці аброчны перакладаецца на рускую мову як "оброчный", суадносны па значэнні з назоўнікам "оброк", звязаны з ім, уласцівы аброку, характэрны для яго, звязаны са здачай у наём, пад аброк.

http://www.skarnik.by/tsbm/1450

У беларускай мове менаіта прыметнік "абракальны" замацаваўся за назоўнікамі "абрад, крыж" - рус. "оброчный обряд, крест" http://instagram.com/p/vRUaL5BhjA/

Пыталася [id4160218|Tasha Mihailowskaja]
==================================
Original: http://instagram.com/p/vRUaL5BhjA/
==================================
А што адказваць на "Зачем вам этот белорусский? Только жизнь себе усложняете, он вам не нужен. Вокруг все по-русски говорят!"?

* * *

Адказваць, што Вам патрэбна мова, бо Вы беларус. Ускладняеце Вы сабе жыцьцё ці палягчаеце - гэта Ваша асабістая справа, а раз Вы на ёй размаўляеце, значыць Вам яна патрэбная і ня ім Вас судзіць. І ня ўсе вакол размаўляюць па-расейску.

Пытаўся [id212251399|Митрофан Светлов]
==================================
"Самотным жаўранкам звяніць і плача май" Алеся

Правильно говорить "май"?

* * *

Так. Гэта слова ў значэнні назвы месяца ёсць у дыялектных, дарэформенных, а таксама ў парэформенных савецкіх і сучасных слоўніках.

Прыклады ўжывання ў мастацкай літаратуры:

 ► Тым часам прыйшоў сонечны квяцісты май (Васіль Быкаў. На сцяжыне жыцця).

 ► Калі яснавяльможны пан захоча, дык май месяц будзем адчуваць і ў Каляды! (Зьмітрок Бядуля. Салавей)

У беларускай мове ёсць таксама прыказкі, у якіх ужываецца гэта слова:

○ Май — каню сена дай, а сам на печ уцякай (Ужываюць як адзін з паказчыкаў народнага календара прыроды).

○ Цешыўся старац, што перажыў марац, ажно ў маю нясуць яго да гаю (Няма падстаў спадзявацца на ўдачу, поспех у якой-н. безнадзейнай справе).

Беларуска-расейскі слоўнік М. Байкова і С. Некрашэвіча: http://slounik.org/search?dict=bn&search=%D0%BC%D0%B0%D0%B9&x=0&y=0

Граматычны слоўнік назоўніка http://slounik.org/search?dict=nazounik&search=%D0%BC%D0%B0%D0%B9&x=0&y=0

На пытанне пра ўжыванне слоў "май" і "травень" мы адказвалі тут: https://vk.com/wall-71024062_1421

Пытаўся [id3314947|Артем Дорох]
==================================
Вітаю.

Я вучуся ў рускамоўнай школе. Пытанне наступнае, ці маю я права выкарыстоўваць беларускую мову на ўроках (вусна ці на пісьмовых работах) ды запаўняць дзённік па-беларуску?

* * *

Добры дзень!

Згодна з Інструкцыяй аб парадку фарміравання культуры вуснай і пісьмовай мовы ў агульнаадукацыйных установах Рэспублікі Беларусь, зацверджанай Пастановай Міністэрства адукацыі Рэспублікі Беларусь 13.08.2008 № 65 дзённік запаўняецца на мове выкладання:

ГЛАВА 8
ПАТРАБАВАННІ ДА ВЯДЗЕННЯ І АФАРМЛЕННЯ ДЗЁННІКА 
...
68. Усе запісы ў дзённіках павінны весціся з захаваннем наступных патрабаванняў:
запаўняць дзённік неабходна на той мове, на якой ажыццяўляецца адукацыйны працэс у агульнаадукацынай установе або ў класе агульнаадукацыйнай установы;

Некалькі год назад быў прэцэдэнт (http://nn.by/?c=ar&i=43949), калі ў расейскамоўнай школе, спасылаючыся на памянёную Інструкцыю, вымагалі замяніць дзённік, запоўнены па-беларуску. Аднак чым скончылася гэта гісторыя — невядома.

Пытаўся [id67669738|Канстанцін Новікаў]
==================================
Чаму Белсат мае назву рубрыкі "Ўэб-браўзер"? Чаму перад Э ёсьць Ў?

* * *

Тэлеканал «Белсат» мае ўнутраны стандарт асваеньня пазычаньняў, таму вытлумачыць такое напісаньне мы ня можам.

Відаць, рэдактары тэлеканала паспрабавалі такім чынам перадаць гук [w] ангельскай мовы, аднак такі спосаб перадачы не рэглямэнтуецца ні афіцыйным, ні клясычным правапісам.

Паводле афіцыйнага правапісу (#наркамаўка) трэба пісаць «вэб-браўзер», у такім выглядзе гэта слова фіксуе артаграфічны Слоўнік беларускай мовы (2012).

Згодна з правіламі Беларускага клясычнага правапісу (#тарашкевіца), нескладовае «ў» пры перадачы ангельскай літары w пішацца толькі ва ўласных назвах і ў трох выключэньнях (сўінг, тўід, тўіст). У агульнай жа лексыцы w перадаецца або праз «у», або праз «в». Але праз тое, што гук [w] бліжэйшы да губна-губнога зычнага [в], чым да галоснага [у], то і перадаюць яго звычайна так: вэб-браўзэр.

Пытаўся [id162307661|Ростислав Дзюба]
==================================
Вітаю.
У мяне два простых пытання:
1. Як правільна: "асадка" ці "ручка" ?
2. "Каструля" ці "рондаль" ?
Дзякуй!

* * *

Вітаем!

1. Тлумачальны слоўнік адным са значэнняў слова «ручка» падае наступнае: пісьмовая прылада ў выглядзе палачкі, стрыжня, куды ўстаўляецца пяро.

Слова «асадка» таксама тлумачыцца як «пісьмовая прылада — палачка, у якую ўстаўляецца пяро; тое, што і ручка».

Такім чынам, абодва словы можна ўжываць для азначэння гэтай пісьмовай прылады. У літаратурнай мове пераважае варыянт «ручка».

Згадаем таксама слова «самапіска», якое з’яўляецца сінонімам «аўтаручкі» (http://www.skarnik.by/tsbm/74749).

Нататка Юрася Бушлякова на гэту тэму: http://www.svaboda.org/content/article/24876870.html

2. «Каструля» — агульная назва металічнай пасудзіны цыліндрычнай формы для прыгатавання ежы.

Тым часам як «рондаль» Тлумачальныя слоўнікі фіксуюць у значэнні «каструля з ручкай», Этымалагічны слоўнік — «каструля (звычайна медная) з доўгай ручкай».

Такое ж значэнне падаюць і дыялектныя крыніцы. Напрыклад, зборнік «Матэрыялы для слоўніка народна-дыялектнай мовы (1960)»:

РО́НДАЛЬ наз., м., р. -я. Невялікая каструля з доўгай ручкай. Наліць малако ў рондаль.

Такім чынам, «рондаль» — пэўны від каструлі.

Што да аўтэнтычнасці, то абодва словы паходзяць з французскай мовы, таму абраць паміж імі «больш беларускае» не выпадае.

Пыталася [id122230764|Наташа Мікша]
==================================
Вітаю! Якія ёсьць варыянты слова "сумнявацца". Бо так штосьці не гучыць. Дзякуй

* * *

У натуральнасьці гэтага слова сумнявацца ня варта. Яго падаюць як дарэформавыя, так і сучасныя слоўнікі, таксама яно шырока выкарыстоўваецца ў літаратуры.

Прапануем да яго наступныя сынонімы: 
‣  вагацца, хістацца
‣  быць (пачувацца) няпэўным
‣  ня мець пэўнасьцi
‣  адчуваць (мець) няпэўнасьць
‣  адучваць (мець) сумненьне (сумнеў)
‣  быць (стаяць, знаходзіцца) у нерашучасьці
‣ марудзіць, муляцца, мяцца
‣  не давяраць

Згадаем фразеалагізмы «быць (застацца) на ростанях» ды «быць (знаходзіцца, аказацца) на раздарожжы», якія значаць «знаходзіцца ў стане сумненьня, хістаньняў, у нерашучасьці перад выбарам нечага».

Пытаўся [id135914519|Зьміцер Сацункевіч]
==================================
Розьніца паміж словамі - натоўп і гурт? І як сказаць "столпиться"?

* * *

1. У асноўным значэнні (група людзей) гэта сынонімы, аднак калі слова «гурт» мае нэўтральную канатацыю, то «натоўп» характаразуе вялікі, звычайна хаатычны збор людзей.

Таксама кожнае слова мае датковыя значэньні, зь якімі вам дапаможа разабрацца тлумачальны слоўнік:
http://www.skarnik.by/tsbm/18430
http://www.skarnik.by/tsbm/42876

2. Столпиться — стоўпіцца, сабрацца, схлу́піцца, скучыцца, згру́дзіцца.

 Пытаўся [id12996983|Павал Дзедуль]
==================================
Вітаю! Шаноўная Дапамога, калі ласка, падкажыце якая розьніца паміж словамі цярпець і трываць, у якіх выпадках ужываецца першае, а калі другое.

* * *

Вітаем!

Гэтыя словы разыходзяцца ў наступных значэннях:

Цярпець

► Несці страты; атрымліваць пашкоджанні ад чаго-н.; псавацца (ад чаго) (Цярпець ад неспрыяльных абставін).

► Не дапускаць наяўнасці чаго-н. (пра неадушаўлёныя прадметы і звычайна з адмоўем «не») (Справа, якая не церпіць хістанняў).

► Зносіць, перажываць якія-н. непрыемнасці, непажаданыя з'явы (Цярпець крах). 

► Зазнаваць змены (Цярпець змены).

► Быць такім, што можна адкласці, пачакаць; мець магчымасць пачакаць, не спяшацца (Пакуль церпіць пагода, трэба закончыць уборку ўраджаю).

Трываць

► Працягвацца пэўны час (Маразы трывалі нядоўга).

► Захоўваць прыдатнасць, выконваць сваё прызначэнне; трымацца (Страха трывала ўжо дзясяты год).

► Мірыцца з чым-н. пакутлівым, цяжкім; цярпліва чакаць перамен на лепшае. (Тады Надзя мусіла сама пайсці ў сельсавет, прывесці старшыню, каб паглядзеў, ці можна далей трываць у такой хаце. Гроднеў).

У астатніх значэннях гэтыя дзеясловы з'яўляюцца сінонімамі.

Дадатковую інфармацыю пра гэтыя словы можна знайсці ў тлумачальным слоўніку:

Трываць http://www.skarnik.by/tsbm/83975
Цярпець http://www.skarnik.by/tsbm/92305

Пытаўся [id17891344|Аляксандр Стояк]
==================================
У сувязі з адмовай КУП «Менскі мэтрапалітэн» перакладаць правілы карыстаньня на беларускую мову (http://vk.com/wall-71024062_3005), прапаную пісаць электронныя звароты ў Савет Міністраў Рэспублікі Беларусь, з просьбай выдаваць заканадаўчыя акты на абедзьвюх дзяржаўных мовах, дзеля забесьпячэньня роўнасьці дзяржаўных моваў, гарантаваных Артыкулам 17 Канстытуцыі Рэспублікі Беларусь. 

Таксама з просьбай перакласьці гэты заканадаўчы акт «Правілы перавозак пасажыраў метрапалітэнам» ад 22 лістапада 2014 г. №1088, а таксама іншыя заканадаўчыя акты, якія часта выкарыстоўваюцца грамадзянамі.

Напісаць электронны зварот можна праз форму Адваротнае сувязі — http://www.government.by/ru/feedback/
==================================
Вітаю. 
Ведаю, што паступова адбываецца працэс вяртання слоў часоў Вялікага Княства Літоўскага. Распавядзіце калі ласка пра гэта і ці ё нейкі спіс, у якім такія словы будуць пералічаныя ? 
Дзякую!

* * *

Добры дзень!

Нам нічога невядома пра працэс вяртання слоў часоў Вялікага Княства Літоўскага. Беларуская мова, як і іншыя славянскія мовы, маюць словы нашмат больш старажытныя за саму літоўскую эпоху.

Тым не менш, рэкамендуем паглядзець слоўнік "Старабеларускі лексікон" (http://slounik.org/starbiel/) і "Некаторыя праўніцкія тэрміны беларускія" Я. Станкевіча (http://praunik.majstar.com/artykuly/48), дзе змешчаны багаты пласт лексікі часоў Вялікага Княства.
 
Таксама пры жаданні паспрабуйце звярнуцца ў тэматычныя суполкі, прысвечаныя старабеларускай мове, напрыклад, [club34370659|«Зуфалый Литвин»].

Пытаўся [id268104389|Ściapan Jeútuch]
==================================
Вітаю.
Якое правільнае вымаўленне і напісанне прадугледжвае сучасная беларуская мова: "фолк" ці "фольк"?
Дзякую.

* * *

Добры дзень!

Слоўнік беларускай мовы (2012) фіксуе слова «фолк», Граматычны слоўнік назоўніка (2008) — словазлучэнне «фолк-рок».

Як вынікае, гэта слова трэба пісаць і вымаўляць з цвёрдым «л».

Пыталася [id18768071|Валянціна Міронава]
==================================
Мінскі метрапалітэн адмовіўся перакладаць правілы карыстання на беларускую мову. Публікуем ліст, адасланы ў метрапалітэн, і адказ, якімі падзяліўся наш падпісант.

* * *
==================================
Распавядзіце ў якім сэнсе ўжываецца словазлучэньне "даць рады"

* * *

Гэты выраз шматзначны. Падаём змястоўныя выняткі са Слоўніка фразеалагізмаў І. Лепешава (першая выява) і працы Ф. Янкоўскага «Беларуская фразеалогія» (другая выява).

Тлумачальны слоўнік (http://www.skarnik.by/tsbm/19981) фіксуе гэты выраз таксама ў значэнні «параіць»:

Даць раду(ы) каму-чаму — а) парадзіць, параіць. [Вясна: ] Табе раду я дам, Як бяду ашукаць. Купала; б) адолець, управіцца з кім-, чым-н. Кабанам цяжка было даць рады, яны раўлі, як звяры, і не хацелі ці не маглі падняцца. Чорны.

Пытаўся [id12996983|Павал Дзедуль]
==================================
Вітаю! Падкажыце, калі ласка, як лепш перакласці словазлучэнне "крупный план".

* * * 

Вітаем.

Крупным планом — буйны́м планам // Русско-белорусский словарь общеупотребительной лексики Н.Н.Кривко

Прыводзім некалькі прыкладаў ужывання гэтага словазлучэння:

• На экране тым часам буйным планам быў паказаны велізарны бамбардзіроўшчык (Я. Васілёнак)
• Буйным планам робіць Міцкевіч у паэме накіды краявідаў Навагрудчыны (А. Лойка)

Пытаўся [id179829408|Андрусь Кліцуноў]
==================================
Шаноўнае спадарства! Вельмі парадавала перспектыва сапраўднага двухмоўя ў заканадаўстве. Аднак узнікла пытанне з правапісам назвы найвышэйшага органа судовай улады ў Беларусі — Канстытуцыйны суд ці Канстытуцыйны Суд? Згодна з Правіламі-2008 абодва словы мусяць пісацца з вялікай літары (выключэннем з гэтага правіла з'яўляецца назва парламента (і яго ніжняй палаты) — Палата прадстаўнікоў Нацыянальнага сходу Рэспублікі Беларусь). Наступны параграф згаданых правіл рэгламентуе напісанне пасад і званняў. Там бачым: "Старшыня Канстытуцыйнага Суда Рэспублікі Беларусь". Аднак далей ёсць удакладненне: у неафіцыйным ужыванні слова "старшыня" пішацца з малой літары ("выступленне старшыні"). Такім чынам, на Вашу думку, ці патрэбны выпраўленні ў паведамленні на сценцы (https://vk.com/adkazy?w=wall-71024062_2864)? З павагай, Анастасія

* * *

1. Словазлучэнне «Канстытуцыйны Суд» сапраўды пішацца праз вялікую літару. Гэта пацвярджаюць і правілы, і сайт Канстытуцыйнага Суда (http://www.kc.gov.by/be/main.aspx). 

2. Гэта не афіцыйны дакумент, а інфармацыйнае паведамленне, таму, на нашу думку, напісанне слова «старшыня» з малой літары тут апраўданае.

3. Артыкул быў перадрукаваны з сайта БелТА (http://blr.belta.by/all_news/society/KS-Belarus-lchyts-metazgodnym-vydavats-zakony-na-belaruskaj--ruskaj-movax_i_75215.html), таму заўвагі лепш накіраваць туды.

Пыталася [id142642190|Анастасія Албут]
==================================
ДЗЯРЖАЎНЫ СТАТУС

26 студзеня 1990 году беларуская мова была абвешчана адзінай дзяржаўнай мовай у Беларусі

З 26 студзеня 1990 году да 14 траўня 1995 году (5 год, 3 месяцы і 19 дзён) беларуская мова была адзінай дзяржаўнай мовай Беларусі паводле ейнае Канстытуцыі. Да 23 ліпеня 1998 году (8 год, 5 месяцаў і 28 дзён) заставалася адзінай дзяржаўнай паводле Закону аб мовах[18]. Афіцыйны правапіс рэгулюецца Законам ад 23 ліпеня 2008 году «Аб Правілах беларускай артаграфіі і пунктуацыі».
==================================
Падкажыце, калі ласка, як перакласці «самоуничтожающийся»?

* * * 

Вітаем.

Самоуничтожающийся — «самазнішчальны», «які сам сябе знішчае», «які сам знішчаецца», «з функцыяй самазнішчэння».

У сказе можна ўжыць апісальны зварот — напрыклад, перакласці «самоуничтожающийся конверт» так: «канверт, які знішчаецца пасля дастаўкі».

Пытаўся [id9175781|Юрка Козак].
==================================
Вітаю. Цікавіць розніца паміж «згодны» (з кім-н.) і «згодзен» (з чым-н.).

* * * 

Вітаем!

Розніца палягае ў тым, што «згодны» — гэта поўная форма прыметніка, а «згодзен» — кароткая. Таксама «згодны» ўжываецца ў якасці формы множнага ліку («яны згодны», «Вы згодны»).

Розніцы ў кіраванні паміж імі няма:

• Вы даруйце мне, таварыш Платовіч, але я з вамі не згодны... (Гартны)
• Я першы напісаў, што не згодны з вашай кнігай. (Шамякін)
• Няўжо ж з-за гэтых шчанят ты сам згодзен пацярпець? (Маўр)
• ... што павінна стварыць моцнае ўражанне і прынізіць тых, хто быў не згодзен з ім. (Колас)
• Я таксама часткова быў згодзен з апошнімі словамі Рыгора. (Караткевіч)

Пытаўся [id272564210|Сцяпан Пуціла].
==================================
Дабрыдзень! Падкажыце, калi ласка, як не скаціцца да трасянкі ў гутарцы, калi амаль усе ў бліжэйшым асяроддзі размаўляюць па-руску? Як захаваць чыстую гутарковую беларускую мову?

* * * 

Вітаем!

Па-першае, трэба сказаць, што «чыстай гутарковай беларускай мовы» не існуе: яна заўсёды, як і любая іншая гутарковая мова, будзе мець як лакальныя размоўныя словы, так і іншамоўныя адаптаваныя словы. Па другое, няма нічога кепскага ў тым, каб, як той казаў, «лупіць на трасянцы» :)

Калі Вы ўсё ж хочаце размаўляць на літаратурнай мове, хутка адаптавацца пад сказанае на іншай мове, то тут парада адна: практыка і толькі практыка. Чым больш Вы будзеце гаварыць на роднай мове, тым лепш будзе валоданне ёй. Учора вы сказалі няправільна, сёння з цяжкасцю ўспомніце вернае слова, а заўтра яно ўвойдзе ў Ваш актыўны ўжытак, давядзецца да аўтаматызму.

Поспехаў!

Пыталася [id26656453|Вераніка Пуставіт].
==================================
Добры дзень. Цікавіць наступнае пытанне: як слушна пісаць і вымаўляць прозвішча «Гундер» на беларускай мове: Гундзер ці Гундэр?
Дзякуй.

* * * 

Вітаем.

У выпадку з уласнымі імёнамі правільным можа быць як варыянт «Гундэр» (у адпаведнасці з беларускім літаратурным вымаўленнем, калі прозвішча паходзіць з адной з заходнееўрапейскіх моў) так і варыянт «Гундзер» (толькі ў тым выпадку, калі прозвішча прыйшло з рускай і там вымаўляецца з мяккім [д’]).

Пры вызначэнні правільнага напісання дадзенага прозвішча мы раім кіравацца тым, як яно аформлена па-беларуску ў вашым пашпарце.

Калі вы лічыце, што ў пашпартным стале беларускі варыянт прозвішча напісаны няправільна, то вы заўсёды можаце звярнуцца туды са скаргай.

Пытаўся [id87311847|Мацьвей Гундзер].
==================================
Сябры, ВАЖНЫ МОМАНТ! Зарэгістравацца на анлайнеры вельмі проста. Каб прадметы пачалі выкладаць па-беларуску не хапае крыху больш тысячы галасоў. Падтрымаем жа РОДНУЮ МОВУ! http://people.onliner.by/2015/01/22/jazyk#vote_results
==================================
★ Некаторыя прыклады даўняй беларускай лаянкі ★

1. АДУРА СРАКІ, БАЛЯЧКА НА ЎСЮ СРАКУ — 1) праблема, напасць; 2) наразлівы, начэпны чалавек. Гэтыя выразы паводле значэння вельмі блізкія рускаму слэнгаваму "гемор" (скарот ад "геморрой" — напасць).

• Назола ты! Балячка на ўсю сраку! На, на грошы, купляй што сабе хочаш! (Капыльскі р-н)
• Тэі соткі, то адура сракі; папасядзіш начамі, ад кабаноў карагулячы. (Камянецкі р-н)

2. З КУРВЫ СЫН (Прр. польск.: skurwysyn) — блядское отродье, выблядок; вырадак, выпартак.

• Храпоснік ты, з курва сын, саланіннік, гарэлы ты кутак! (інтэрмедыя "Селянін у касцёле", XVIII ст.)
• А пан, аднак, на тое не глядзіць, да ўсё крычыць: "Заплаці, з курвы сын! Заплаці, вужава кроў, мужык! Ага, ту! Ага, ту на цябе!" (К. Марашэўскі. Камедыя)

3. [ДАЦЬ У СРАКУ], БРАЦЬ У СРАКУ, УЗЯЦЬ У СРАКУ — дать..., получать..., получить...; огребать..., отгребсти...

• Я дарую, сто ўзо не пайду да пана на скаргу за тое, сто ты мяне акрававіў, забіў, абдзёр, як разбойнік у лесе. <...> А за тое ўсё ў сраку ўзяў бы! (К. Марашэўскі. Камедыя)
• Парабілі канцылярыі, зрабілі суд, як бы гэта не ўсё роўна браць у сраку з судом ці без суда (К. Каліноўскі. Мужыцкая праўда, №1)

4. ГАВЁННЫ прым. говняный; паганы, нікчэмны; ГАЎНЯЦКІ прым. говнячий; паганы, нікчэмны; ГАЎНЯНЫ, ЗГАЎНЯНЫ дзеепрым. ад ГАЎНЯЦЬ 'брыдзіць, паскудзіць'.

• Бо такі работнік гавённы. Рабіў-рабіў і ўсраўся робячы. Камянецкі р-н. 
• Здароўе тваё гаўняцкае. Табе піць!.. Табе на'т паглядаць у той бок дзе п'юць няможна. Капыльскі р-н.

5. ПРЫВЯЗАЦЦА, ЯК ГАВЁННЫМ ЛЫКАМ фраз. — Пристать, как банный лист к жопе

• Нешта ты прывязаўся, як гавённым лыкам. (інтэрмедыя "Селянін у касьцёле")

6. СРАКАТЫ (-АЯ) прым. задастый (-ая); сцягнаты (-ая).

• Якась сраката па вуліцы пайшла. Да каго-то прыехала? (Камянецкі р-н)

7. СЯРУН м., СЯРУХА ж., зневаж. 1. засранец (-ка); асоба, якая серацца або сера шмат. (Золак); сярлівы (-ая); 2. баязлівы (-ая) (Прр. рас.: ссыкливый, -ая; ссыкун, -уха; ссыкло.) 3. молокосос (-ка); блазен, блазноўка. Маўчы, бо ты яшчэ сярун! Ч. Пяткевіч. СЯРУШКА аг. менш., СЯРУЦЬКА (Золак) аг. карот.

8. ТО СРАЧКА, ТО ПЯРДЗЯЧКА фраз. — Не понос, так золотуха (пра суплёт праблемаў)

• То срачка, то пярдзячка! Перш горла яму балела, а цяпер зубы баляць (Камянецкі р-н)
==================================
Original: http://thegreenstudy.files.wordpress.com/2013/09/canstockphoto8636729.jpg
==================================
Вітаю! Маю матулю ды мяне вельмі хвалюе пытанне: ці варта казаць па-беларуску "мама"? 
Калі ласка, распавядзіце ўсе сінонімы гэтага роднага слова.

* * * 

Вітаем.

"Мама" — агульнаўжывальнае беларускае слова, якое фіксуюць усе слоўнікі літаратурнай мовы. Яно шырока ўжываецца ў літаратуры і ў паўсядзённым жыцці. 

Сінонімы: маці, матуля, матка; маму́ленька, ма́мачка, ма́манька, ма́міначка (ласкавыя звароты).

Падрабязней пра дыялектныя формы гэтага слова напісана тут: http://slounik.org/228528.html

Пытаўся [id256312283|Вячаслаў Арлоўскі]
==================================
А ёсць у беларускай мове што-небудзь такое ж магутнае, як рускі выраз "А воз и ныне там"?..

* * *

Выраз паходзіць з байкі І. А. Крылова «Лебедзь, Шчупак і Рак» (1814). У ёй расказваецца, як Лебедзь, Рак і Шчупак разам узяліся везці воз, але Лебедзь цягнуў яго ў неба, Шчупак — у раку, а Рак адыходзіў назад. Як ні стараліся яны, «ды толькі воз і цяпер там».

• Слоўнік фразеалагізмаў Лепешава (2008) фіксуе гэты выраз:

‣ воз і цяпер (зараз, сёння) там — справа ніколькі не рухаецца ўперад

У гэтым жа слоўніку падаецца і такі фразеалагізм:

‣ ко́нь (ко́т) не валя́ўся (не кача́ўся) — нічога не зроблена, не пачата, не падрыхтавана.

• У перакладзе гэтай байкі Купалы было так: «Толькі ж і дасюль калёсы Як стаялі, так стаяць!».

• Што да магутнасці, дык у ёй не саступае выраз з песні «Дастала» гурту «N.R.M.»: «Усё стабільна, але ж дэбільна!»

Таксама згадаем блізкія па сэнсе прыказкі:
• Ні сюдою ні тудою = Ні сюды ні туды, мае мілыя дуды = Ні сюды Мікіта ні туды Мікіта = Ні тпру ні ну (но).
• Ні Богу сьвечку, ні чорту качарга. = Ні ў пір ні ў вір = Ні людзям паказаць ні сабе паглядзець. — Аб няшкодным, але бескарысным чалавеку.
• З благога быка ні лою, ні малака. — Прыказваюць аб благім статку, ці аб бескарысных людзях.
• За ’дным махам сем сот забіяхам (мух). — Жарт з таго, хто цешыцца, хоць з бескарыснай, але няхібнай работы.
• Добра рабіў, але гаўном завяршыў. — Работа добра зробленая, але дрэнна закончаная.

Тлумачальны слоўнік фіксуе таксама наступны выраз:
• Застацца на паперы — пра закон, правіла, рашэнне, запісанае, але не ажыццёўленае на справе.

Пытаўся [id272564210|Stsiapan Putsila]
==================================
Добры вечар! Падкажыце, калі ласка, ці існуе беларускі адпаведнік выразу "ЗАКАПАТЬ НОС (лекарством от насморка)".
Дзякую!

* * *

Добры дзень!

Закапать нос лекарством от насморка — закапаць нос лякарствам (лекамі, прэпаратам) ад насмарку (ка́тару).

Тлумачальны слоўнік (http://www.skarnik.by/tsbm/24004) фіксуе такое значэньне дзеяслова «закапаць»:

зака́паць 1, -аю, -аеш, -ае; зак., каго-што.
...
2. Ка́паючы, увесці куды-н. (лякарства). Ідучы на работу, мама загадала мне: — Вова, у дванаццаць гадзін закапаеш Наташы вочы. Васілевіч.

Пытаўся [id52221858|Александр Фридман]
==================================
Ідэя на мільён!

Новы міністр адукацыі хоча ўвесці выкладанне гісторыі і геаграфіі на роднай мове.

«На мой погляд, мы прыйдзем да таго, што ў нас больш за палову прадметаў будуць [выкладацца] на беларускай мове», - заявіў міністр адукацыі Міхаіл Жураўкоў 21 студзеня на прэс-канферэнцыі ў Мінску, каментуючы выказванні Аляксандра Лукашэнкі пра беларускую мову.

Праўда, пра нейкія тэрміны спадар Жураўкоў не гаварыў...
==================================
Менскі метрапалітэн пераклаў правілы карыстання на расійскую мову

Нядаўна, у канцы лістапада мінулага году, Саветам Рэспублікі былі прынятыя новыя правілы карыстання метрапалітэнам, у сувязі з чым кіраўніцтва метрапалітэна апублікавала новыя правілы, традыцыйна размешчаныя ў адпаведным блоку, што друкуецца пад мапамі метрапалітэна ў вагонах метро.

Але новыя правілы былі апублікаваныя не на беларускай (як гэта было раней), а на расійскай мове.

Раней менскі метрапалітэн ужо спрабаваў замяніць беларускую мову расійскай. Так, абвесткі пра чарговую станцыю ў метрапалітэне кароткі час аб’яўляліся па-расійску, але праз звароты грамадзянаў былі неўзабаве замененыя. Пазней метрапалітэн рабіў спробу русіфікаваць абвесткі аб правілах карыстання (http://nn.by/?c=ar&i=114390), але праз звароты грамадзян абвесткі былі пераагучаныя.

Упэўнены, што дастатковая колькасць зваротаў падштурхне кіраўніцтва да вяртання беларускай мовы ў правілы, што мае сэнс як гледзячы на размешчаную над правіламі беларускамоўную мапу метрапалітэна, так і ранейшую рэдакцыю правілаў, што публікавалася па-беларуску.

Просьбу можна даслаць праз форму электронных зваротаў на афіцыйным сайце http://www.metropoliten.by/treatment_of_citizens/electronic_%20appeals_citizens/

Таксама зварот можна напісаць на электронную скрыню (mail@metropoliten.by) 

Яе можна выказаць і ў вуснай форме, патэлефанаваўшы па тэлефоне на гарачую лінію 8(017) 219-50-09

Таксама зварот можна напісаць у пісьмовай форме, даслаўшы ліст па адрасе 220030, г. Мінск, пр. Незалежнасці, 6, дырэктару КУП «Мінскі метрапалітэн» Расціславу Станіслававічу Юрэню.

Ня будзь абыякавым да русіфікацыі!
==================================
Добры дзень. Як правiльна: Icпанiя цi Гiшпанiя (такое слова я бачыу у беларускамоуных суполках укантакце) i як правiльна: англiйская мова цi ангельская мова?

Прабачце за маю дрэнную беларускую мову i з тэлефона у мяне няма магчымасцi пiсаць у-нескладовае

***

Вітаем!

"Гішпанія" і "ангельская" - гэта "Іспанія" і "англійская" тарашкевіцай.

Пытаўся [id89629829|Антон Крышнёв]
==================================
Добры дзень! 
Патлумачце калі ласка якая розніца паміж словамі ''галава'' і ''голаў'', і як скланяецца апошняе? 
Дзякую

*** 
Вітаем!

Голаў - архаічная форма слова "галава". Гэтае слова зафіксавана толькі ў наз. і він. склонах адз. ліку як "голаў" і мн. ліку "голавы". Пра формы іншых склонаў, якія б адрозніваліся ад формаў слова "галава" невядома.

Адзначым, што гэта слова бывае як жаночага так і мужчынскага роду. У большасці слоўнікаў "голаў" пазначаны як слова жаночага роду.

Пытаўся [id268104389|Ściapan Jeútuch]
==================================
Мы ведаем нацыянальную мову беларусаў і гатовыя дапамагчы вам даведацца пра яе больш! У гэтай суполцы кожны можа задаць любое пытаньне, датычнае беларускае мовы, як па-расейску, так і па-беларуску з дапамогаю функцыі «прапанаваць навіну» (предложить новость). Адкажам на пытаньні як па афіцыйным правапісе (наркамаўка), так і па клясычным (тарашкевіца). Можаце таксама дадаткова пазначаць правапіс, на якім вы б хацелі бачыць адказ.

Беларуская мова — багатая ды разнастайная. Адказы нават на нескладаныя пытаньні могуць аказацца карыснымі ня толькі вам, але й шырокаму колу людзей. 

Пытайцеся — будзем радыя дапамагчы!
==================================
Канстытуцыйны суд выказаўся за законы на мове

Канстытуцыйны суд (КС) Беларусі мяркуе, што заканадаўчыя акты, якія закранаюць правы і свабоды грамадзян, мэтазгодна выдаваць і на беларускай, і на рускай мовах. Пра гэта заявіў сёння старшыня Канстытуцыйнага суда Беларусі Пётр Міклашэвіч, агучваючы штогадовае пасланне прэзідэнту Беларусі і абедзвюм палатам парламента "Аб стане канстытуцыйнай законнасці ў Рэспубліцы Беларусь у 2014 годзе».

"Канстытуцыйны суд мяркуе, што ў цяперашні час для забеспячэння свабоднага доступу да правасуддзя заканадаўчыя акты, якія закранаюць правы і свабоды грамадзян, мэтазгодна выдаваць на дзвюх дзяржаўных мовах - беларускай і рускай, у адпаведнасці з палажэннямі арт.17 Канстытуцыі аб роўнасці дзвюх дзяржаўных моў", - сказаў Пётр Міклашэвіч.

"У нас Канстытуцыя гарантуе роўнасць дзвюх моў ... Хто памятае, у савецкія часы ў нас кодэксы складаліся з дзвюх частак. У першай нормы выкладаліся на беларускай мове, а ў другой - на рускай", - растлумачыў журналістам старшыня КС. Ён дадаў, што Канстытуцыйны суд, прымаючы пасланне, звярнуў увагу на тое, што на дзяржаўным узроўні прымаюцца меры для далейшага развіцця беларускай мовы. Таму ў КС вырашылі, што і ў юрыдычнай сферы таксама трэба зрабіць нейкія захады.

Пётр Міклашэвіч адзначыў, што наяўнасць законаў на дзвюх мовах дапаможа пры неабходнасці весці судаводства на беларускай.

Дзякуй Богу, што робяцца значныя крокі ў развіцці беларускай мовы на дзяржаўным узроўне і робіцца гэта правільна! Не прымуса і гвалтоўна, а з розумам, паступова, як і павінна рабіцца.
==================================
Мова наша. Прыбраць, спарадкаваць, апратаць

Усе мы знаем, як важны для беларусаў парадак, дагледжанасць, задбанасць. Добрыя гаспадары заўсёды трымаюць свае хаты, панадворкі ды справы ў парадку, а недагледжаную, занядбаную хату людзі з пагардаю называюць ваўкаўнёю, што ў ёй ваўкі жарэбяцца.

Быць можа таму ў беларускай мове выкрышталізавалася шмат дзеясловаў, якія абазначаюць працэс навядзення парадку. Кожнае з гэтых слоў мае нейкую сваю матывацыю, сваё адценне, падкрэслівае нейкі аспект.

Нейтральнае ды найбольш пашыранае слова — прыбрацца. Калі Вы хочаце сказаць, што прыбрацца трэба хуценька, то можна сказаць «агледзецца ў хаце».

Дарэчы, выраз «глядзець сябе» значыць дбаць пра сябе, пра сваё здароўе, пра асабістую гігіену, трымаць сваё цела ў парадку.

Да «прыбрацца» ёсць вельмі цікавы архаічны варыянт «пратаць», «апратаць», асабліва часта ўжываны на Панямонні і Віленшчыне:

Дык як да столу, дык Гэнюська, Болюська, а як да работы, дык Стася. І жаць, і малаціць, і ткаць, і кароваў пасці, карміць, даіць. І хату апратаць, і зварыць, і памыць. А Матка Найсвентша! Работы не злічыць, а як што з’есці, дык «абжора, прэш не ў свае духі». (Жыхарка Ашмянаў)

Пра яго даўніну сведчыць тое, што корань гэтага дзеяслова сустракаецца ў розных славянскіх мовах. «Пакумлены» з нашым «апратаць» расейскі прыметнік «опрятный» і польскі назоўнік «sprzęt» (прылады, абсталяванне). Славацкае upratať значыць тое самае «прыбрацца». Слова гэтае, відаць, аднакарэннае з назоўнікам «вопратка» (параўнай з польскім ubranie, роднаснае з «прыбіраць»), у якую можна «увабрацца» (рас. «нарядиться», роднаснае з «рад», «парадак»).

Хоць «апратаць» можа выкарыстоўвацца як сінонім прыбіраць, але некаторыя прыклады паказваюць, што гэта няпоўныя сінонімы, бо значэнне «апратаць» шырэйшае. Тлумачальны слоўнік падае наступны прыклад:

Скідай з сябе ўсё. Апратаю цябе трохі ды пойдзеш. (…) Лобан.

З гэтага прыкладу мы бачым, што апратаць — гэта не проста зрабіць парадак, а надаць чамусьці або камусьці чысты, дагледжаны выгляд. Такім чынам прыбраць хату — гэта зрабіць у ёй парадак, а апратаць — надаць дагледжаны выгляд. Тое самае, але падкрэслівае розны аспект, з розных бакоў падыходзіць да справы.

Вельмі шырокае значэнне мае дзеяслоў «спарадкаваць». Спарадкаваць, апроч хаты і панадворка, можна і свае справы, свае думкі. Мала таго, гэты дзеяслоў ужываецца і з пэўным эмацыянальным адценнем. Спарадкаваць можна нейкую праблему — збыць нейкі клопат. Спарадкаваць можна і чалавека, які нейкім чынам табе назаляе, шкодзіць. Адна мая знаёмая, жанчына сярэдніх гадоў з вёскі, калі дачулася, што ва Украіне перамог Майдан, сказала: «От, зноў спарадкавалі Пуціна». Адным словам, паказалі, дзе камар козы пасе. У польскай мове ў падобным кантэксце ўжываецца дзеяслоў załatwić (coś, kogoś).

Парадак можна зрабіць або навесці. Навесці можна таксама і лад. Толькі «навесці лад» — сказанае неяк больш урачыста, у кантэксце ўсяго жыцця. Можна таксама і «зрабіць лад». Гэты выраз на Случчыне значыць узяць шлюб, пабрацца.

Дык хай у нас заўсёды будзе лад, згода, парадак і дабрабыт. У мове таксама.

Лявон Маліноўскі
http://pda.nn.by/artykul/142264.html
==================================
Як правільна звяртацца да старшых асоб? ці можна ўжываць паланізмы "пан, пані" ці русізмы напрыклад "малады чалавек"?

*** 

Вітаем.

Да мужчын можна звяртацца "пан" або "спадар", да жанчын — "пані" або "спадарыня". 

Словы "пан" і "пані" — аўтэнтычныя, аднак з гістарычных прычын падчас самавызначэння беларусаў у 20 ст. успрымаліся як прыкмета сацыяльнай няроўнасці і нават як атрыбут менавіта польскага панавання. Такое ўспрыманне можа захоўвацца і сёння, таму слова рызыкоўнае ў беларускім кантэксце. 

Энтузіясты гісторыі сёння спрабуюць надаць словам "пан" і "пані" новае жыццё, апелюючы да старабеларускай гісторыі.

Словы "спадар", "спадарыня" — сучаснае і сацыяльна нейтральнае. Яно зафіксавана ў Тлумачальным слоўніку беларускай літаратурнай мовы:

► СПАДАР 
(назоўнік | мужчынскі род)
Форма ветлівага звароту да афіцыйных прадстаўнікоў або грамадзян сваёй краіны ці іншых краін. Шаноўныя спадары і спадарыні! || жаночы род: спадарыня.

Слова "спадар/спадарыня" мае свае сляды ў гісторыі беларускай мовы. Падаем вытрымку з Баркулабаўскага летапісу (пачатак ХVII ст.):

► А коли тот поход у ворот, албо в дому у кого стоячи хлеба просили... тыми словы мовили силне, слезне, горко, мовили так: "Матухно, зезулюхно, утухно, панюшко, сподариня, солнце, месец, звездухно, дай крошку хлеба!"

► ... А коли варива просили, тые слова мовили: «Сподариня, перепелочко, зорухно, зернетко, солнушко, дай ложечку дитятку варивца сырого!»

Таксама прыводзім колькі радкоў з верша Андрэя Рымшы "На преславные а старовечные клейноты, или гербы, ясневельможного пана, пана Лва Сапеги" (гл. выяву):

 "Зараз можеш познати, иж суть в дому зацным
 Зъдавна славных Сапегов. Тые з предков своих
 Заквитывали в цнотах, знать во лилиях троих,
 При которых з оружъем конъный воин стоить
 Знаком того, иж ся з них ни один не боить
 Служить своим сподарем ку кождой потребе,
 Не литуючи скарбов, ни самого себе."

Пыталася [id191183873|Моника Вишневская]
==================================
20 студзеня 1892 году нарадзіўся Браніслаў Тарашкевіч, славуты мовазнаўца й палітычны дзеяч, аўтар першае Беларускае граматыкі для школ. На ягоную чэсьць назвалі правапіс беларускае мовы «тарашкевіца», таксама ведамы як «клясычны правапіс».
==================================
Беларусізацыя працягваецца!
==================================
Вітаю.

Ці не маглі бы вы патлумачыць, як і калі ўжываецца слова "паспаліты"?
Дзякуй.

* * *

Вітаем!

Аналіз крыніц паказвае, што гэта слова мае наступныя значэньні:

1. Просты, звычайны; які належыць да непрывілеяваных класаў:

‣  Я здароў, трохі кашляю, але гэта кашаль паспаліты. (Я. Колас. З пісьма)
‣  Але каб зразумеў народ наш паспаліты патрэбу сходу, ці не сабрацца спачатку толькі нам, будзіўшым яго на дабро ўсе вякі і кожны час? (М. Гарэцкі. Фантазія)
‣  Паспалітаму люду, як Богу, аддавала натхненне. Непарушну храміну ўзвяла на разумным каменні. (Д. Бічэль-Загнетава. Ефрасіння Полацкая)
‣  А людцам паспалітым таксама ўсцеха — да трэцяга калена сабранае солі стане. (У. Арлоў. Маналог святога Пётры)

Параўн. польск. pospolity — які часта здараецца, усюды сустракаецца, звычайны.

2. Агульны, cупольны, усенародны. Прыкладам можа служыць тапонім Рэч Паспалітая — калька лац. res publica, г. зн. «супольная справа».

Гэта слова існавала таксама ў старабеларускай мове, слоўнік «Старабеларускі лексікон» падае яго наступным чынам:

посполитый (поспольный) — 
1. сумесны, супольны; 
2. просты, звычайны; 
3. агульны, усенародны; 
4. публічны, грамадскі, свецкі, урадавы, дзяржаўны; 
5. вядомы, даступны, зразумелы, відавочны 

Адзначым, што сучасныя нарматыўныя слоўнікі не фіксуюць слова «паспаліты». Такім чынам, яго ўжываньне не адпавядае літаратурнай норме і мае стылістычную афарбоўку.

Пытаўся [id67669738|Канстанцін Новікаў]
==================================
Якая розніца паміж варыянтамі «месца» і «мейсца»?

* * * 

У беларускіх гаворках і літаратуры сустаркаюцца абодва словы. Варыянт «месца» зьяўляецца больш частотным.

У дарэформавым слоўніку Байкова і Некрашэвіча ёсьць і «месца», і «мейсца», але асноўным варыянтам падаецца «месца».

У сучасную літаратурную мову трапіла толькі «месца», гэта слова падаюць усе асноўныя слоўнікі, такім чынам, раім аддаваць яму перавагу.

Пыталася [id7124483|Наташа Кадыка].
==================================
Вітаю. 
Якімі словамі перадаюцца словы "крещение" і "креститься"? Сустракаў форму "вадохрышча", ці правільная яна?

* * * 

Вітаем.

Так, правільная, але ў залежнасці ад кантэксту. Падаем вытрымку з "Русско-белорусского словаря общеупотребительной лексики" Н.Н. Кривко:

► КРЕЩ//ЕНИЕ церк. 1. (обряд) хрышчэнне, -ння ср; 2. (праздник) вадохрышча, -шча ср; ◊ боевое к. баявое хрышчэнне; ~ЁННЫЙ прич. хрышчаны; ~ЕНСКИЙ калядны, вадохрышчанскі; ~енские морозы калядныя маразы.

► Креститься — 1. (праходзіць абрад хрышчэння, прымаць хрост) хрысціцца, ксціцца 2. (рабіць жэст) хрысціцца, ксціцца, жагнацца.

Варта ведаць: 
☆ Вадохрышча (або Хрышчэнне, Кшчэнне, Богаяўленне) — зімовае свята народнага календара, дзень завяршэння Калядаў (19 студзеня н. ст.). Хрысціяніская рэлігія звязвае Вадохрышча з хрышчэннем Ісуса Хрыста Іаанам Хрысціцелем на рацэ Іардан.

Унізе змешчаны трыпціх Герарда Давіда "Хрышчэнне Хрыста"

Пытаўся [id214807893|Руслан Карамышаў]
==================================
Original: https://upload.wikimedia.org/wikipedia/commons/8/82/Gerard_David_-_Triptych_of_Jan_Des_Trompes_-_WGA6031.jpg
==================================
Падкажыце, калі ласка, як па-беларуску правільна перакласці "мучает совесть"?

* * * 

Вітаем.

Мучает совесть — сумленне мучыць (грызе, дакарае).
Муки совести — мукі (дакоры, згрызоты) сумлення.

Прыклады з літаратуры і перыёдыкі:

► Работа ў гаспадароў была гэтакая, што калі і не калупацца з ёю, дык сумленне вельмі мучыць не будзе (К. Чорны)
► А чарвячок грызе сумленне — Прадвеснік лазні і лазы. (Я. Колас)
► Свет імкнецца пераканаць чалавека, што ўчынкі, за якія яго дакарае сумленне, робяць усе. (Пастырскі ліст ККББ «Усе пакліканы да святасці»)

Пыталася [id38383222|Яна Храмцова]
==================================
У рускай мове, пасля таго, як чалавек чхае, кажуць «Будь здоров!»; і вось калі размаўляю на роднай мове, не ведаю, як правільна сказаць, таму і ўзнікае такое пытанне: ці ёсць альтэрнатыва такому выразу ў беларускай мове, а не проста "будзь здаровы"?

* * * 

У англійска-беларускім слоўніку Пашкевіч прыводзіцца выраз «На здароўе!» — як пажаданне таму, хто чхнуў.

Таксама ў сеціве мы знайшлі вось такія нічым не падмацаваныя выразы, што адпавядаюць гэтай сітуацыі:

• Будзь(це) здароў/здаровы/здарова!
• Коціку ў лапкі!
• Не хварэй(це)!

Пытаўся [id105325432|Вадзім Макей].
==================================
Вітаю. Як па-беларуску будзе "по пути"?

* * * 

Вітаем.

Нам по пути — нам па дарозе (у адну дарогу) 

Пытаўся [id212251399|Митрофан Светлов]
==================================
#самабытнае_слова
==================================
А ў полі тры дубы — беларуская народная песьня.

Сьпявае Савіцкая Ўладзіслава Сільвестраўна (1928 г.н.)

Запісана ў вёсцы Стахі Вялейскага раёну Менскай вобласьці.

Відэазапіс з архіву [club7236867| СЭТ].
==================================
This video is unavailable because the creator's account has been deleted
==================================
Вітаю. Ці з'яўляюцца словы "сцяг" і "флаг" абсалютнымі сінонімамі? І ці даўно ў мове ужываецца "флаг", гэта не руская калька? Бо сёння заўважыла надпіс "дзяржаўны флаг" пад дзяржаўнай сімволікай і раней такога ніколі не сустракала, паўсюль быў "сцяг". 
Дзякуй

* * *

Вітаем.

Слова "флаг" фіксуецца ўжо ў Сямімоўным слоўніку (1918 год) і дарэформенным Расійска-беларускім слоўніку Некрашэвіча-Байкова (1928 год). Гэтае слова фіксуюць Тлумачальны слоўнік беларускай мовы, Тлумачальны слоўнік беларускай літаратурнай мовы, сучасныя граматычныя і перакладныя слоўнікі. 

Таксама існаванне гэтага слова ў беларускай мове павярджаецца прыкладамі з мастацкай літаратуры:

► Яны невясёла пераказваюць, што немцы падманяюць нашых то нібы кінутымі перадкамі разбітае батарэі, то белым флагам, а потым косяць кулямётам «як капусту». (Максім Гарэцкі. На імперыялістычнай вайне)
► Гарыць чырвоны флаг. (Кандрат Крапіва. Махальнік Іваноў)
► Над крутымі дахамі гарадскіх будынін, над балконамі з павіслымі ў цішы прасцінамі – флагамі капітуляцыі, над шызай брусчаткай вуліцы весела займаўся першы пасляваенны ранак. (Васіль Быкаў. На ўсходзе сонца)

З розніцай у значэнні слоў "сцяг" і "флаг", якая ў асноўным палягае ва ўжыванні іх у розных выразах, вам дапаможа разабрацца тлумачальны слоўнік:

Флаг: http://www.skarnik.by/tsbm/89529
Сцяг: http://www.skarnik.by/tsbm/81817

Пыталася [id87760443|Оля Соколова]
==================================
Добры дзень! Падкажыце, калі ласка, адпаведнік рускаму "оставить официанту на чай". Дзякуй!

* * *

Добры дзень!

Па-беларуску можна сказаць: «даць гасцінца», «даць на чай» або «даць чаявыя».

Часткова пытаньне разьбіралася раней — http://vk.com/wall-71024062_894

Пытаўся [id265245437|Андрэй Найдоўскі]
==================================
Гэндырэктар «А-100 АЗС» Ірына Валадзько: Наша мэта — каб беларуская мова гучала шырэй
==================================
У адказах вы часта ўжываеце слова "слушна" ў значэнні "правільна".
Калі я не памыляюся, гэтыя словы маюць крыху розныя значэнні.
Вось маё пытанне:
якая розніца паміж словамі "правільні" і "слушна"?
=)

* * *

Вітаем.

Так, гэтыя словы розняцца значэннем.

Слова "слушна" з'яўляецца прыслоўем да прыметніка "слушны", які ў тлумачальных слоўніках падаецца як слова з адным значэннем "разумны; абгрунтаваны; практычна карысны".

Такім чынам, калі мы кажам, напрыклад, "ён слушна заўважыў", мы не сцвярджаем, што заўвага беспамылковая, а падкрэсліваем, што да яе трэба прыслухацца ці што яна не беспадстаўная.

Слова "правільна" з'яўляецца прыслоўем да шматзначнага прыметніка "правільны", першае значэнне якога "які адпавядае правілам, заснаваны на правілах; беспамылковы".

Таксама слова "правільна" мае размоўнае значэнне "так і патрэбна", напр.:

► [Дзядзька: ] — Ідзі, садзіся вось сюды. Ну, правільна. Брыль.
► [Парамонаў: ] — Усё гэта слушна, правільна, што вы кажаце.

У гэтым сваім значэнні слова "правільна" найбольш блізкае да "слушна"

Пыталася [id122553063|Indian Summer]
==================================
«Гэта твой апошні шанц. Пасля гэтага дарогі назад няма. Ты бярэш сінюю таблетку — гісторыя канчаецца, ты прачынаешся ў сваім ложку ды верыш у тое, у што хочаш верыць. Бярэш чырвоную таблетку — ты апынаешся ў краіне дзіваў, і я пакажу табе, наколькі яна глыбокая».
==================================
Наркамаўка
==================================
Тарашкевіца
==================================
Добры вечар. Падкажыце калі ласка, ці ёсць беларускі адпаведнік рускай пагаворкі "На вкус и цвет товарищей нет"?

* * *

Вітаем!

У Тлумачальным слоўніку прыказак І. Лепешава і М. Якалцэвіч (http://kamunikat.org/usie_knihi.html?pubid=21464) прыводзяцца такія выразы:

 ► Хто любіць папа, хто пападдзю, хто папову дачку. 
У кожнага чалавека свае густы, звычкі, погляды. 

► Вольнаму воля, <а> шалёнаму поле (уратаванаму рай). 
Кожны волен у выбары сваіх учынкаў, рашэнняў. Кажуць таму ці пра таго, хто робіць па-свойму, не прымаючы чыіх-н. парад.

Зміцер Санько ў сваім слоўніку (http://www.slounik.org/sanko) падае для гэтай прыказкі наступныя беларускія аналагі:

► Дзеду міла, а ўнуку гніла.
► Каму – як балота, а каму – як залота.
► Хто каб салоўку паслухаць, а хто дзеркачовай (драчовай) песні рады.
► Хто любіць гарбуз, а хто агуркі.
► Адзін хоча сёе, другі – тое.

У артыкуле Яўгена Іванова «Польска-беларускія парэміялагічныя паралелі» (https://vk.com/away.php?utf=1&to=http%3A%2F%2Flibr.msu.mogilev.by%2Fbitstream%2F123456789%2F1238%2F1%2F%25D0%25BF%25D0%25BE%25D0%25BB%25D1%258C%25D1%2581%25D0%25BA%25D0%25B0-%25D0%25B1%25D0%25B5%25D0%25BB%25D0%25B0%25D1%2580%25D1%2583%25D1%2581%25D0%25BA%25D1%2596%25D1%258F....pdf) згадваюцца наступныя выразы:

► Каму падабаецца поп, каму - пападдзя, а каму - папова дачка. 
► Хто любіць гарбуз, а я - Кацярыну.
► Хто любіць выпіць, а я новыя боты. 

Пытаўся [id102312801|Павел Баравік]
==================================
Дабраслаў, раскрыйце калі ласка значэньні слоў: "пахопны", "разалютны" ды "гаптаваць" .

* * *
 
Вітаем.

Гаптаваць - дыялектны варыянт слова "гафтаваць" ("вышываць"). Фіксуецца ў Краёвым слоўніку Чэрвеншчыны (гл. прымацаваную выяву).

Пахопны - жвавы, скоры. Расійска-беларускі слоўнік Некрашэвіча-Байкова:

скорый - скоры, ху́ткi, шпа́ркi, борзды, швы́дкi, шы́бкi, жва́вы, пахопны 

У сучасных і савецкіх слоўніках гэтага слова няма, але ў Этымалагічным слоўніку беларускай мовы фіксуюцца словы "пахоп" і "пахопна", ад аднаго з якіх, магчыма, быў утвораны прыметнік пахопны (гл. прымацаваную выяву).

Слова "разалютны" слоўнікамі беларускай мовы не фіксуецца. Хутчэй за ўсё, гэта вельмі новае запазычанне з рускай альбо польскай мовы. 

У рускай мове слова "резолютный" з'яўляецца ўстарэлым і значыць "решительный, имеющий способность скоро соображать и твердость следовать избранному решению". У польскай "rezolutny" мае значэнне "які ўмее правільна сябе паводзіць у кожнай сітуацыі, знаходлівы і ўпэўнены ў сабе ў зносінах з людзьмі; разумны, разважлівы, смелы".

Пытаўся [id255836744|Iгар Кiволя]
==================================
Прывітанне! Дапамажыце, калі ласка, перакласці на родную мову: "На лицевой стороне иконы изображен лик святого. На обратной стороне - вертикальная резьба"

* * *

Вітаем!

З пярэдняга боку абраза (іконы) намалявана аблічча (твар) святога. З адваротнага боку — вертыкальная разьба.

Пыталася [id52250067|Ірына Райчук]
==================================
памятка
==================================
Прывiтанне ;)
Як правiльна перакласцi слова "приложение" (для тэлефона).
Дзякуй^^

* * *

Вітаем!

Слушным перакладам будзе «праграма».

Гэта пытанне ўжо паяснялася раней:
http://vk.com/wall-71024062_1060
http://vk.com/wall-71024062_2069

Пыталася [id115313218|Анастасия Жухарева]
==================================
Дайце пераклад слову ГЕГЛЫ ?

* * *

Самога па сабе слова «геглы» няма, гэта частка прыметніка «нягеглы». Яго значэнне і паходжанне падаецца ў Этымалагічным слоўніку беларускай мовы (гл. далучаную выяву).

Адзначым, што гэта словы вымаўляецца з выбухным [ґ].

Акадэмічны Беларуска-рускі слоўнік падае наступны пераклад:

нягеглы разг. 
1. неказистый; 
2. тщедушный // Беларуска-расейскі (Крапіва)

Пытаўся [id189715059|Дмитрий Гродь]
==================================
Original: https://dl.dropbox.com/u/23331377/host_img/s%C5%82o%C5%ADniki/niagiegly.png
==================================
Вітаю. На жаль ня бачыў, ці было такое пытанне, але ў нас з сябрамі ўзнікла спрэчка: як правільна адказваць на словы падзякі (па аналогіі з расейскімі "спасибо-пожалуйста")?

* * *

Добры дзень!

Пытаньне раскрывалася раней — http://vk.com/wall-71024062_2188 (гл. абмеркаваньне). Прадуюблюем адтуль нататку Анатоля Клышкі на гэту тэму:

На словы «дзякуй», «вялiкi дзякуй (не вялiкае дзякуй, а вялiкi дзякуй!) або «дзякую», «вельмi дзякую», «шчыра дзякую» адказваюць па-рознаму. Але заўважым: у адказ на «дзякуй» у народзе «калi ласка» не гаворыцца. «Калi ласка» — значыць, зрабiце ласку, будзьце ласкавы, прашу вас. Таму можна сказаць: «Дайце, калi ласка!», «Прынясiце, калi ласка!», «Бярыце, калi ласка!». У такiх выразах гэта гучыць натуральна.

Калi дзiця падзякавала вам, скажам, за яблык, то можна адказаць: «Еш на здароўе!» Калi за малако: «Пi на здароўе!» Калi дзякуюць за падораны адзетак цi абутак, то: «Насi(це) здаровы!». А ёсць яшчэ заменнiк усiх гэтых выразаў: «Спажывай(це) на здароўе!» або карацейшае: «На спажытак (вам, табе)». Бо спажываць можна ядомае i неядомае — усё, абы iшло на карысць.

А цудоўнае, поўнае сцiпласцi «Няма за што» (руск. не стоит благодарности)! Як бы вам гэта нiчога не каштавала. Тут жа могуць выступiць i такiя выразы-памагатыя: «Гэта дробязь (драбнiца)», «Няма чаго ўспамiнаць!», «Ды што вы? Мне гэта няцяжка».

А ўвогуле на падзяку за ваш варты падарунак можна адказаць: «Я рады, што вам гэта спадабалася». А на дзякаванне за нейкую паслугу: «Мне прыемна было гэта зрабiць».

Жывыя адносiны заўсёды падкажуць належныя словы — словы, якiя якраз тады i лягуць вам на душу i прыйдуць вам на вусны.

(http://news.21.by/2007/06/13/82964.html)

Пытаўся [id269250186|Аляксей Лухверчык]
==================================
Вiтаю! Чым напампоўваюцца колы?Паветрам ці ёсць іншае адпаведнае слова?

* * * 

Добры дзень.

Так, шыны ў колах ці камеры ў веласіпедах напаўняюцца паветрам.

Дарэчы, акрамя таго, што колы можна напампаваць, іх можна яшчэ і "надзьмуць".

Пытаўся [id182508785|Сережа Ваверкин]
==================================
Дзень добры. Ёсць слова "бавіць". А ці ёсць " прабавіць"? ( весела правемці час)

* * * 

Вітаем.

Так, ёсць такая форма — "прабавіць час".

Падаем вытрымку з Тлумачальнага слоўніка беларускай мовы:

► прабавіць, -баўлю, -бавіш, -бавіць; закончанае трыванне, што.
 размоўнае слова Правесці, затраціць (час). Да прыходу цягніка было яшчэ з гадзіну, і Паходня, прыехаўшы на паўстанак, не ведаў, як прабавіць час. Хадкевіч.

Гэта слова сустракаецца як у дарэформенных, так і сучасных слоўніках беларускай мовы. 

Пытаўся [id9175781|Yurka Kozak]
==================================
Як правільна пішацца: Ілья ці Ілля? Пастаўце калі ласка гэтае слова ў творны склон. Дзякуй.

* * * 

Вітаем.

Паводле афіцыйнага правапісу правільны варыянт — Ілья (гл. § 17, п. 3: http://libelli.narod.ru/misc/rules.htm); паводле класічнага правапісу (тарашкевіца) — Ільля (гл. Раздзел 15, п. 14: http://knihi.com/storage/pravapis2005.html#texth2_15)

Форма творнага склону (адзіночны лік):

►афіцыйны правапіс — Ільёй 
►класічны правапіс — Ільлём

Форма творнага склону (множны лік):

►афіцыйны правапіс — Ільямі
►класічны правапіс — Ільлямі

Пытаўся [id102312801|Павел Баравік]
==================================
Вiтаю! Як правiльна пiсаць i вымаўляць: "анлайн", "онлайн" цi пiсаць праз злучок "он-лайн"?

* * *

Вітаем!

Паводле афіцыйнага правапісу (наркамаўка) трэба пісаць і, адпаведна, вымаўляць «анла́йн». У такім выглядзе гэта слова зафіксанавае ў Слоўніку беларускай мовы (2012).

Згодна з правіламі клясычнага правапісу (тарашкевіца) гэта слова запісваецца праз злучок: он-лайн.

Пытаўся [id214807893|Руслан Карамышаў]
==================================
Як трэба пісаць колькасны лічэбнік "50" з пункту гледжання новай рэдакцыі арфаграфічных правілаў: пяцьдзЯсят ці, як і раней, пяцьдзесят? Дзякуй наперад!

* * *

Пяцьдзясят.

Паводле новай рэдакцыі правілаў арфаграфіі яканне ў складаных колькасных лічэбніках адлюстроўваецца на пісьме.

Ва ўскосных склонах з пераходам націску на іншы склад пішацца літара е:

РДМ пяцідзесяці́, Т пяццюдзесяццю́

Гэтая норма фіксуецца ў сучасных слоўніках:
http://slounik.org/search?dict=prym&search=%D0%BF%D1%8F%D1%86%D1%8C%D0%B4%D0%B7%D1%8F%D1%81%D1%8F%D1%82&x=44&y=5
http://slounik.org/search?dict=sbm&search=%D0%BF%D1%8F%D1%86%D1%8C%D0%B4%D0%B7%D1%8F%D1%81%D1%8F%D1%82&x=21&y=11

Пыталася [id185743467|Анжелика Потапова]
==================================
Добры дзень!Маю да Вас тры пытанні:
1)Якога роду слова "фатэль"?;
2)Больш правільна вымауляць "сцверджанне" ці "сцвярджэнне"?;
3)Ці раунапрауныя ва ужыванні словы:"пантофлі" і "туфлі"?

Захадзя шчыра дзякую за адказ?

* * *

Вітаем!

1. Фатэль — мужчынскага роду. Далучаем таксама табліцу скланення гэтага слова (націск усюды прыпадае на «э»).

2. «Сцве́рджанне» і «сцвярджэ́нне» — розныя словы.

• «Сцве́рджанне» — гэта выказванне, меркаванне, думка:

‣ Я здзівіўся супярэчлівасці сцверджанняў на адной і той жа старонцы пры характарыстыкі вобраза Сымона. Ларчанка.
‣ Сцверджанне пра літоўскае панаванне над Беларуссю трымаецца, па сутнасці, на традыцыі, якая ідзе ад гістарычна-публіцыстычных твораў ХVІ ст. (Ермаловіч)

• «Сцвярджэ́нне» мае два значэнні:

1) Дзеянне павдоле дзеяслова «сцвярджаць»: сцвярджэнне дагавору подпісам, сцвярджэнне плана праекта і г. д. У гэтым значэнні сінонімам да яго будзе слова «зацвярджэ́нне».

2) Пацвярджэнне, доказ:
‣ Каравы пераклад нямецкага тэксту .. міжвольна гучаў як сцвярджэнне таго, што свабодны народ не так лёгка скарыць. (Брыль)
‣ — Ужо тэлеграму атрымаў, — задаволена адказаў Хадкевіч і, нібы ў знак сцвярджэння сваіх слоў, выцягнуў з бумажніка Любіну тэлеграму. (Васілевіч)

3. Гэтыя словы нераўнапраўныя ва ўжыванні.

У «Тлумачальным слоўніку беларускай літаратурнай мовы» значэнне слова «пантофлі» акрэсленае наступным чынам: дамашнія туфлі, звычайна без заднікаў, шлёпанцы.
 
Значыць, называць пантофлямі, напрыклад, жаночыя туфлі з абцасам будзе няслушна.

Пытаўся [id88357715|Радаслаў Грыгаровіч]
==================================
#наша_мова_скарб
___________________________________________________
Апроч усім вядомых, у беларускай мове дзеяслоў "брацца" мае цікавы набор дадатковых значэнняў:

брацца (за каго, што) 
1. (в знач. становиться, усиливаться - чаще всего о природных явлениях - переводится в зависимости от контекста): нанач браўся мароз к ночи усиливался (крепчал) мороз;

2. (приближаться) клониться, наступать, идти; 
бярэцца на зіму наступает зима; 
бралася на вясну приближалась (наступала) весна; 
бярэцца на дзень наступает утро, светает; 

3. (идти, двигаться в определённом направлении) пробираться, направляться; 
трэба б. на ўсход надо пробираться на восток; 

4. (идти на приманку - о рыбе) клевать; 
акунь добра бярэцца на чарвяка окунь хорошо клюёт на червяка; 

5. (да каго, чаго; без доп.) разг. (прилипать) липнуть (к кому, чему и без доп.), приставать, мазаться, (о чём-л. цепком - ещё) цепляться; 
фарба яшчэ бярэцца краска ещё липнет (мажется); 
ваўчкі бяруцца за адзежу череда цепляется за одежду; 

6. (о заразной болезни) быть заразительной; 
грып вельмі бярэцца грипп весьма заразителен; 

7. (проявлять усердие к какой-л. работе) браться, стараться; 
хлопчык добра бярэцца за вучобу мальчик хорошо берётся за учёбу; 

8. (начинать усиленно заниматься чем-л.) ударяться (во что); налегать (на что); 
брацца за фізіку налегать на физику, ударяться в физику; 

9. (принимать на себя ответственность за кого-, что-л.) ручаться; 
я за яго бяруся я за него ручаюсь; 

10. заступаться; 
свой за свайго бярэцца свой за своего заступается; 

11. (за кого-л.) приниматься, браться; 
за яго ўжо бяруцца за него уже берутся; 

12. браться, взиматься; приниматься; подвергаться, теребиться, дёргаться; заключаться; извлекаться; отбираться;
б. за розум браться за ум; 
б. ў бокі подбочениваться // Беларуска-расейскі (Крапіва)
==================================
Вітаю!
Дапамажыце калі ласка разабрацца з правільным ужываннем такіх словаў як 'ведаць' і 'знаць'
Дзякую!

* * *

Вітаем!

На гэтае пытанне мы ўжо адказвалі раней:
https://vk.com/wall-71024062_1242

Пытаўся [id268104389|Ściapan Jeútuch]
==================================
#самабытнае_слова
==================================
"Каханне не памірае.  Яно вечна застаецца ў грудзях лікуючай тугою слоў,  Безнадзейным болем і непатольнай пяшчотай,  Калі нічым не дапаможаш, хаця сэрца аб зоры разбі".

Уладзімер Караткевіч
==================================
Вітаю!
Падкажыце, калі ласка, розніцу паміж словамі лякарня, шпіталь, бальніца. Дзякуй.

* * *

Вітаем!

Слова "бальніца" ў тлумачальных слоўніках мае значэнне "ўстанова для стацыянарнага лячэння хворых". 

► Але дні праз два адзін з пажарнікаў убачыў Лотке каля казармы зондэркаманды, што размяшчалася ў Бярозках, дзе цяпер туберкулёзная бальніца. (Іван Шамякін. Сэрца на далоні)

Слова "шпіталь" мае значэнне "бальніца, пераважна вайсковая". 
 
► Дзе ўжо там везці параненага ў шпіталь, калі Іван спалохаўся нават, ці паспеюць яны дабрацца хоць да санбата. (Васіль Быкаў. Альпійская балада)
► Казакі прывязлі мяне ў палявы шпіталь суседняе з нашаю дывізіі, далёка ўлева, што мяне дужа здзівіла, як мы маглі сюды трапіць, калі ўсё, здаецца, ехалі проста назад. (Максім Гарэцкі. На імперыялістычнай вайне)

Канкрэтнае значэнне слова "лякарня" ў сучасных слоўніках не акрэслена. З інфармацыі з дарэформеннага перакладнога слоўніка Некрашэвіча-Байкова вынікае, што гэтае слова можа быць сінонімам як "бальніцы", так і "шпіталя":

 лякарня ж. — госпиталь, больница. Хто піша з пазыцыі, а хто з лякарні ранены.

Пытаўся [id210636609|Цімур Хатні]
==================================
А што, калі ў Новым 2015 годзе пачаць размаўляць па-беларуску? Спачатку з памылкамі, толькі з сябрамі, з адчуваннем трывогі і няўпэўненнасці. Але потым мы ўбачым, што з кожным днём мова становіцца ўсё больш мілагучнай, а вакол нас фармуецца беларускамоўнае асяроддзе. А за ім - і ўспамінаюцца, узмацняюцца былыя беларускія культурныя традыцыі. Насамрэч, гэта так блізка. Галоўнае толькі пачаць!
Майстэрня сацыяльнага кіно прэзентуе Вам ролік пра беларускую мову ў межах праекта "Культура пачынаецца з цябе"

#sockino #культурапачынаеццазцябе
==================================
Дзень добры! Падкажыце, як можна перакласці на беларускую мову цi замянiць рускае слова «соизволить»? Дзякуй!!!

* * *

Вітаем!

Соизволить — зрабіць ласку, палічыць патрэбным, пажадаць.

Напрыклад:
• он даже не соизволил поздороваться — ён нават не зрабіў ласку (не палічыў патрэбным, не пажадаў) прывітацца

Пыталася [id43486373|Iрына Бурблiс].
==================================
Праверка правапісу (2008):

• для Microsoft Word версій 2007, 2010, 2013
• для LibreOffice/OpenOffice
• для Mozilla Firefox/Thunderbird
==================================
Цікавіць ці йснавала ў Беларусі традыцыя (магчыма ў старабеларускай мове) выкарыстаньня літары И для перадачы гука [ы], накшталт сучаснай українскай мовы.
*** 
Вітаем!
Не ўдалося знайсці сведчанняў пра такую традыцыю. 
Ужыванне літары "и" для гуку [ы] ва ўкраінскай мове абгрунтавана гістарычна. 
У царкоўнаславянскай мове былі літары "і", "и", "ы", якія, спрошчана кажучы, абазначалі тры розныя гукі. Гістарычна гукі, якія абазначаліся літарымі "и" ды "і" як у беларускай, так і ў рускай сталі вымаўляцца аднолькава. А ва ўкраінскай ў сваю чаргу аднолькава сталі вымаўляцца гукі, што абазначаліся літарамі "и" ды "ы", г.зн. як [ы]. У рэфармаваным рускім алфавіце для гэтага адзінага гуку [і] засталася "и" , у алфавіце новабеларускай мовы - "і". Літара "ы" засталася і ў рускім, і ў беларускім алфавіце. 
Ва украінскай для гуку [ы] з дзвюх літар "ы" ды "и" выбралі "и". У цяперашняй украінскай можна ўбачыць: у тых агульных паміж мовамі словах, дзе ў нас "і", у іх то "і" (вымаўляецца [і]), то "и" (вымаўляецца [ы]).

Пытаўся [id44768686|Роман Василюк]
==================================
Дзень добры.

Якія сінонімы да слова «карпаратыў» можна падабраць?
Як па-беларуску больш правільна казаць «отвлекать»?

Дзякуй.

* * * 

Дабрыдзень!

Слова «карпаратыў» — вельмі маладое слова як у беларускае мове, так і ў расейскай, адкуль яно было запазычана. Яно мае спецыфічнае значэнне («вечарына для супрацоўнікаў рабочага калектыву»), таму поўных сінонімаў у яго няма. Найбліжэйшыя адпаведнікі — гэта «вечарын(к)а», «п’янка», «вечар» і г.д.

«Отвлекать» — шматзначнае слова.

Першы сэнс — «отклонить от чего-н., направив на другое» — можна перакласьці як «адцягнуць»:
• Такая ўвага адцягвала думкі ад болю ў грудзях і сцішала кашаль.
• Ці ён забыўся на яе словы, ці нейкія думкі адцягвалі ад песні.
• Хаваў яго пад газеты, калі садзіўся працаваць, каб не заглядваць, не адцягваць увагу развагай аб часе.
• Яго аўтарытэтная настойлівасць падказвала падазрэнне, што апавяданні тыя патрэбны не столькі нашай літаратуры, як мне самому, — для разрадкі, ці што, каб трохі адцягнуць мяне ад залішне аголенай лірыкі.

Другі сэнс — «выделить из конкретных связей действительности для самостоятельного рассмотрения, абстрагировать» — выкарыстоўваецца часта ў зваротнай форме і ў такіх фразах, як «Давайте абстрагируемся от всего лишнего...», можа быць перакладзены як «абстрагаваць» ці «разважыць»:
• Але ў сённяшні дзень ні броўнаўскі рух фірмачоў на двары, ні «траўка», ні званкі сяброў не маглі абстрагаваць яе ад думак пра тое, што здарылася ў яе кватэры...
• Ён хацеў надаць думкам іншы кірунак, абстрагавацца і супакоіцца.
• Цяпер ужо Белы стараўся разважыць Максіма, па-мядзведжы тупаў ля яго, няўмела расказваў смешныя гісторыі.
• Людміла хоча разважыць яе, хоча, каб Рая менш думала пра сваю бяду, пра тое страшнае, што перажыла, каб прывыкала жыць такой, якая яна цяпер. 

Пытаўся [id9175781|Юрка Козак].
==================================
Яшчэ пытаннечка:
Гляджу ў электронных слоўниках пераклад слова «таблетка»: гугл перакладае як «пігулка», слоўнік.орг — «галачка», скарнік — таблеткай. А якія назвы сапраўдныя і калі іх некалькі, то чым яны адрозніваюцца? Дзякуй.

* * * 

Вітаем.

З пералічаных вамі слоў у сучаснай беларускай мове нарматыўнымі з’яўляюцца толькі два: «таблетка» і «пілюля». Яны — агульнаўжывальныя і фіксуюцца ў шмат якіх слоўніках. 

Слова «пігулка» — даўняе запазычанне з польскае мовы (піґулка ← п. pigułka ← п. piguła ← фр. pilula), фіксуецца яшчэ Насовічам як «пикгулка» (піґулка), а таксама іншымі слоўнікамі, як дыялектнымі (напр. Гілевіч), так і перакладнымі (рас.-бел. Ласт., рас.-бел. Байк.-Некр., рас.-бел. Кароткі Фармакалагічны, 1995).

Слова «галачка» ў значэнні таблеткі фіксуецца рэдка: слоўнік братоў Гарэцкіх (1920, пилюля — галачка) і «Руска-беларускі, беларуска-рускі слоўнік медыцынскіх тэрмінаў» (Гродна, 2001). У дыялектных слоўніках не знойдзена. Падобна да таго, што «галачка» у сэнсе «пілюля/таблетка» ўзнікла пад уплывам вонкавага падабенства да шарыка (галка = шар).

Пытаўся [id210636609|Цімур Хатні].
==================================
Вітаю! Падкажыце, калі ласка, як лепей перакласці на беларускую мову выраз "Любовь зла, полюбишь и козла". Ці, можа, існуе блізкі па сэнсе адпаведнік?

* * *

Вітаем!

У Тлумачальным слоўніку прыказак (Лепешаў, Якалцэвіч, 2011) падаецца якраз гэты выраз:
‣ Любоў зла – палюбіш і казла. Пра вялікую сілу ўлюбляцца ў
каго-н. Закахаўся я, што называецца, па самыя вушы ў дзяўчыну адну... Люся яе звалі... Не сказаць, каб там было нешта асаблівае, але ж недарэмна кажуць: любоў зла, палюбіш і казла... Вось і я... (Б. Сачанка. Белая мыш)

Згадаем і наступныя фразеалагізмы:
‣ З каго кпіла, смяялася, таму сама дасталася (папалася)
‣ Сэрцу не загадаеш, каго любіць
‣ Сэрцу не падкажаш

У артыкуле А. Садоўскай «Каханне ў моўнай карціне свету беларусаў» падаюцца наступныя выразы на тэму кахання:
‣ І вераб’я каханне робіць смелым
‣ Каханне і разумнага асляпляе
‣ У закаханай кухаркі няўдалая страва выходзіць
‣ Кахаць і быць мудрым наўрад ці і Богу магчыма
‣ Хоць за казла, абы замуж пайшла
‣ Хоць да казла, абы з дому спаўзла
‣ Хоць за казла, абы дапаўзла

У пэўных выпадках можна абысціся спалучэннем назоўнікаў «каханне», «любоў» з дзеясловамі ці ўстойлівымі выразамі патрэбнага значэння. Напрыклад: 
‣ Каханне (любоў) асляпляе, пазбаўляе розуму, туманіць галаву (вочы, розум), засцілае вочы, завязвае вочы (свет), кружыць галаву, задурвае галаву, засціць розум, зводзіць з розуму і г. д.

Пыталася [id3172294|Аліна Лашкевіч]
==================================
Добры дзень.
Цікавіць ужыванне расейскага аналагу «я предпочитаю (напрыклад) видеть это иначе».
І яшчэ слова «лесть» і яго формы. «лесть», «я льщу», «ты льстишь», «мне лестно», «мне это льстит» і г.д.
Дзякуй.

* * * 

Вітаем!

1. Паводле акадэмічнага Руска-беларускага слоўніка, дзеяслоў «предпочитать» перакладаецца выразамі «аддаваць перавагу» і «лічыць за лепшае» (прыклады ўжывання па спасылцы — http://www.skarnik.by/rusbel/70642).

У пэўным кантэксце можна абысціся дзясловамі «выбіраць», «любіць», «старацца»:
• я предпочитаю здоровый образ жизни — я выбіраю здаровы лад жыцця
• я предпочитаю театр, а не кино — я люблю тэатр, а не кіно
• я предпочитаю не думать об этом — я стараюся не думаць пра гэта

Іншы раз пры перакладзе гэта слова можна прапусціць:
• в обычной жизни я предпочитаю не пользоваться косметикой — у штодзённым жыцці я не карыстаюся касметыкай

2. Лесть — ліслівасць, падлізванне (http://www.skarnik.by/rusbel/36535).

«Лстить» у залежнасці ад кантэксту можна перакласці па-рознаму (гл. слоўнік — http://www.skarnik.by/rusbel/37673).

Мне лестно — мне прыемна (люба), мне падабаецца, мяне цешыць (радуе).

Пытаўся [id275799338|Lit Win]
==================================
Перакладаю зь беларускай Караткевіча і знайшоў слова налічнік: "Сабраліся ў яго на акне за налічнікам іншыя вераб'і...". Што яно значыць?

* * * 

Вітаем.

Налічнік або ліштва — накладная, звычайна фігурная планка вакол дзвярнога ці аконнага праёма.

Пытаўся [id162307661|Ростислав Дзюба]
==================================
Original: http://www.artgorodets.ru/images/cms/data/catalog/nalichniki/003_nalichnik-02.jpg
==================================
Добры дзень. Напішыце мне, калі ласка, па некалькі беларускіх аналагаў да слоў «борзеть» i «наглеть».

* * * 

Вітаем!

Прапануем наступныя адпаведнікі: нахабнічаць, рабіцца (станавіцца) нахабным (дзёрзкім, рэзкім, нахрапістым), набірацца нахабнасці, рабіцца (станавіцца) нахабнікам (хамулам, грубіянам).

У пэўным кантэксце могуць падысці словы: распераза́цца, ахамець, разбэсціцца, распанець, пачаць задавацца (зазнавацца).

Згадаем і блізказначныя ўстойлівыя выразы: адбіцца ад рук, у сабачую скуру ўшыцца (пусціцца), у сабакі вачэй (вочы) пазычыць, страціць сумленне.

Пытаўся [id102312801|Павел Баравік].
==================================
5 студзеня 1104 нарадзілася — Эўфрасіньня Полацкая, княжна полацкая, асьветніца, прылічаная да сьвятых (памерла ў 1173). http://www.svaboda.org/content/article/26774068.html
==================================
Сябры, з 1 студзеня 2015 года афіцыйная група сеткі АЗС «А-100» будзе весціся на мілагучнай беларускай мове. 
Новая гучанне  – новы воблік «А-100»!!!!
==================================
Скажыце, калi ласка, якi пераклад слова "пир" з'яўляецца найбольш дакладным? Ды i так каб ён адказваў усяму сэнсу слова "пир", бо пераклад "банкет" выклiкае пытаннi?

* * * 

Рускае слова "пир", акрамя "банкет" можа перакладацца на беларускую мову словамі "бяседа", "баль", а ў пераносным сэнсе ўжываюцца словы "разгул" і "баляванне".

Пытаўся [id214807893|Руслан Карамышаў]
==================================
Добры вечар! Як па-беларуску будзе "фенечка"? Дзякуй!

* * *

Вітаем!

На жаль, у беларускай мове няма адмысловай назвы гэтага аксесуара. У такім выпадку застаецца два варыянты:

1. Пазычыць і ўжываць расейскае слова «фенечка».

2. Ужываць міжнародную назву: «сяброўская стужка (бранзалетка)» ці «стужка (бранзалетка) дружбы (сяброўства)».

Параўнайце з анг. friendship bracelet, ням. Freundschaftsband, італ. braccialetti dell'amicizia, франц. bracelet d'amitie, польск. bransoletka przyjaźni, чэш. náramky přátelství.

Пыталася [id260100097|Лола Цудоўная]
==================================
Вітаю, шаноўныя! Тут такія справы - НГ грукае ў дзьверы, час віншаванак, таму віншую ад усіх падпісантаў ДаПаБеМ адмінаў гэтай цудоўнай суполкі з гэтым чароўным святам! І як найлепшы падарунак будуць, канешне, пытанні па мове)
1) Слова "зычыць": ці эквівалентна слову "жадаю" (жадаю шчасця-здароўя/ зычу шчасця-здароўя)?
2) Ці выкарыстоўваецца ў белмове слова "дужа" і калі так, то ў якіх выпадках і значэннях?
3) Калі выкарыстоўваецца "У пачатку" і "На пачатку"? Як лепей перакласці расейскае "На начало года..."
4) "Слушней" ці "больш слушна", ці неяк інакш?
5) Ці ёсць у белмове слова "Удача"? Шмат дзе чую, але, здаецца, неяк не гучыць.
6) "Любы" і "Любімы" - адное і тое ж, ці словы маюць розныя значэнні?
7) Ну і апошняе: ці існуюць у белмове самабытныя, арыгінальныя віншаванкі, акрамя стандартных "З надыходзячым"?

Дзякуй! Усім Зюзю! =)

* * * 

Вітаем.

1) Дзеясловы "зычыць" і "жадаць" — не абсалютныя сінонімы, але ў прыведзеных вамі прыкладах яны цалкам узаемазамяняльныя: жадаць шчасця-здароўя/ зычыць шчасця-здароўя. Такое ўжыванне пацвярджае Тлумачальны слоўнік беларускай мовы.

2) Слова "дужа" ў беларускай мове выкарыстоўваецца ў значэннях "надта, вельмі, надзвычай". Напрыклад:

• У Міколкавым раннім дзяцінстве было многа падзей, але ці дужа іх успомніш усе (М. Лынькоў)
• Час быў дужа трывожны (У. Корбан)
• Ліпачцы дужа шкада было бабулькі (Р. Сабаленка)

3) "На начало года" — "На пачатак года" 

У беларускай мове канструкцыя "на + вінавальны" ўжываецца для абазначэння часу, калі адбываецца дзеянне. Напрыклад:

• На пачатак 2014 года колькасць моладзі ва ўзросце ад 14 гадоў да 31 года ў Беларусі складала 2,185 млн чалавек (Звязда)

4) Формы "слушней" і "больш слушна" — раўнапраўныя. Гэта простая і састаўная формы вышэйшай ступені параўнання прыслоўяў.

Перадача тэлепраграмы "Моўнік" на гэтую тэму: https://www.youtube.com/watch?v=sPz0u_5YYNg

5) Без сумневу, слова "ўдача" прыстунічае ў беларускай мове. Яго фіксуюць Тлумачальны слоўнік беларускай мовы, апошні Слоўнік беларускай мовы 2012 года, Граматычны слоўнік назоўніка і інш.

Яно шырока ўжывалася ў  беларускай літаратуры:

• Адным словам, такая прыўдалая шчыліна, што рэдка якому вераб'ю здаралася такая ўдача (Якуб Колас)
• Удача не пакідала Скроўбу, але ж дабіваўся ён яе, рук не пакладаючы (С. Яновіч)
• Аб удачы рыбалак адразу ўведалі і ўсе панскія батракі і выгодаўцы (М. Лынькоў)
• Але нейкае падсвядомае, надта абвостранае небяспекай адчуванне падказвала яму, што ўдача канчаецца.. (В. Быкаў)

Варта таксама памятаць, што слова "ўдача" ўжываецца ў прымаўцы "Ну і (такая, вось, вот) удача!" —  такі ўжо ўдаўся, урадзіўся; няўдаліца.

6) Словы "любы" і "любімы" — сінонімы, але не абсалютныя.

Форма "любімы" мае дадатковае значэнне:

▷ любімы, -ая, -ае.
     Якому аддаецца перавага перад іншымі; асабліва дарагі каму-н. Любімы настаўнік. Любімая справа.

Калі мы скажам "любы настаўнік", гэта будзе азначаць, што ён выклікае ў нас пачуццё любові, прыязнасці. "Любімы"-ж настаўнік адзін, яму аддаеца перавага перад іншымі.

Што да формы "любы", то яно ўжываецца пры ветлівым звароце ў значэнні "родны, мілы".

▷ любы, -ая, -ае.
     Не палохайся іх, любы, быў вялікі бой (А. Вялюгін)

Ва ўсіх астатніх выпадках "любы" і "любімы" ўзаемазамяняльныя.

7) Віншуючы сваіх сяброў і блізкіх, зазвычай кажуць "вясёлых Калядаў!", "шчаслівых Калядаў!", "шчаслівага Новага года!"

Зрэшты, у залежнасці ад каляднага перыяду беларусы здаўна казалі адзін аднаму традыцыйнае прывітанне-віншаванне «Святы вечар добрым людзям!» ці проста «Святы вечар!» або «Добры вечар! Шчодры вечар!» ці проста «Шчодры вечар!» 

Пытаўся [id210636609|Цімур Хатні]
==================================
Дзень добры.

Як правільна:
"Пакупка білетаў", ці "Купля білетаў" ?

Вось тут можна напісаць зварот з просьбай перакласці сайт цалкам на беларускую мову.
Цяпер пакупка білетаў працуе толькі на расейскай!
Калі ласка - пішыце звароты. Больш зваротаў- больш МОВЫ!
http://www.rw.by/be/corporate/contacts/treatment_of_citizens/

Дзякуй.

* * * 

Вітаем.

Паводле Тлумачальнага слоўніка беларускай мовы слова "пакупка" мае толькі адно прадметнае значэнне: 

▷ пакупка, -і, 
 Тое, што куплена; купленая рэч. [Верачка] ужо ўяўляла шафу ў сваім пакоі, бачыла суседку Ганну Міронаўну, як тая цмокае губамі каля пакупкі. Каршукоў.

Калі гаворка ідзе пра дзеянне паводле дзеяслова "купляць", правільна ўжываць слова "купля". 

▷ купля, -і,
 Усё ўжо было ўладжана — і цана і парадак куплі-продажу, як раптам тэлеграма: здзелкі не адбудзецца. Быкаў.

У рускай мове, у адрозненне ад беларускай, слова "покупка" мае і прадметнае, і працэсуальнае значэнне. (гл. Толковый словарь русского языка в 4-х т. — http://feb-web.ru/feb/ushakov/ush-abc/16/us350801.htm)

На сайце БЧ слова "купля" ўжыта правільна.

Пытаўся [id9175781|Yurka Kozak]
==================================
Добры дзень, калі ласка, падкажыце, як перакласці больш слушна слова "костюмированный"?

* * * 

Вітаем.

Костюмированный — "касцюміраваны".

Такі пераклад падае: 
1) Русско-белорусский словарь общеупотребительной лексики (Минск, 1999); 
2) Беларуска-рускі слоўнік (пад рэд. К. Крапівы)

Акрамя таго, "касцюміраваны" і аднакаранёвыя з ім словы фіксуюць Тлумачальны слоўнік беларускай мовы (http://www.skarnik.by/tsbm/32471), апошні Слоўнік беларускай мовы 2012 года і Слоўнік паронімаў беларускай мовы (касцюмерны // касцюміраваны // касцюмны).

Гэта — слушнае, правільнае напісанне.

Аднак, трэба адзначыць, што паралельна з формай "касцюміраваны" набывае папулярнасць варыянт "касцюмаваны" (без суфікса -ір-), але ён не сустракаецца ў слоўніках.

Пытаўся [id16302811|Михаил Мицкевич]
==================================
Скажыце калі ласка, як правільна ужываць дзеясловы "знаць" і "ведаць". "Ждаць" і "Чакаць"'. Дзякуй.

* * *

1. Пара «знаць» і «ведаць» разглядалася раней: http://vk.com/wall-71024062_1242

2. Асноўнае слова ў беларускай мове — чакаць. Яно фіксуецца ўсімі асноўнымі слоўнікамі, а таксама шырока ўжываецца ў літаратуры.

З гэтым жа значэннем існуе слова «ждаць», яго фіксуе слоўнік Насовіча (1870), слоўнік Станкевіча (гл. далучаныя выявы), расейска-беларускі слоўнік Байкова і Некрашэвіча:

ждать чака`ць, ждаць, часапаць, спадзява`цца (*каго, чаго) * ждал, ждал и не дождался ждаў, дый жданкi паеў

А таксама некаторыя дыялектныя крыніцы:

‣  Віцебскі краёвы слоўнік:
ЖДАНЬНЕ, н. — ожидание. Ужо апрыкла мне жданьне (Лужасна, Куз. р.).
ЖДАЦЬ, дзс. — ожидать. Сымон падышоў і жджэць Анюту (Зайкава, Меж. р.).

‣  Слоўнік беларускіх гаворак паўночна-заходняй Беларусі і яе пагранічча:
ЖДАЦЬ незак. Чакаць. Каждага чалавек гэто жджэ. Вострава Маст. Ждэмо сынка з бабою кажны дэнь. Лукомір Пруж.; параўн. руск. ждать 'тж'.

З сучасных нарматыўных крыніц — Тлумачальны слоўнік беларускай мовы (http://www.skarnik.by/tsbm/22418), а таксама Беларуска-рускі слоўнік (http://slounik.org/search?dict=krapivabr&search=%D0%B6%D0%B4%D0%B0%D1%86%D1%8C).

Сустракаецца гэта слова і ў творах беларускіх класікаў:

‣  Жджэ кабетка: хоча бачыць Сына дарагога. (Колас)

‣  [Гарлахвацкі] А старасць не жджэ. Яна, подлая, памаленьку, нячутна падкрадваецца. (Крапіва)

‣  Не дажджэш ты, - адказуе Бартчыха, - каб я, гэтакага маёнтку пані, ды пайшла. (Ф. Багушэвіч)

‣  А то зараз больш не дажджэш на зямлi сядзець! Калi што ўтоiш - на месцы палажу! (К. Чорны)

‣  Мы, беларусы, пасынкі жыцця, будзем ждаць і верыць. (Гартны)

Такім чынам, слова мае поўнае права на існаванне ў нашай мове. Аднак яго адсутнасць у Тлумачальным слоўніку беларускай літаратурнай мовы і ў арфаграфічных слоўніках гаворыць пра тое, што слова з’яўляецца размоўным і не належыць да агульнаўжывальнай лексікі.

Пытаўся [id176044266|Мікіта Волкаў]
==================================
Дабрыдзень!) прачытаў у кнізе слова "кіха". па тэксту было зразумела, што гэта тычыцца аўтамабільнага кола. але менавіта што, не зразумела... падкажыце, калі ласка.

кніга Э.М.Рэмарка "тры таварышы" ў перакладзе на беларускую мову Ў. Папковіча. выдавецтва "мастацкая літаратура", 1994 год. па тэксту гэтае слова сустракалася некалькі разоў. першы раз у главе 5. "... Непадалёк пачаўся ўчастак вельмі пабітай дарогі. Яго мы праехалі з хуткасцю 50 кіламетраў. Верх барабаніў. Мы спусцілі з кіхаў чвэрць атмасферы і паспрабавалі яшчэ раз. Цяпер было лепей. Выпусцілі яшчэ чвэрць. Цяпер нічога не варухнулася."

* * *

Добры дзень! 

З кантэксту выглядае, што кіха — камера шыны аўтамабіля.

Гэтага слова няма ў літаратурнай мове, але яно фіксуецца шэрагам дыялектных крыніц:

КІ́ХА і КІХА́ ж. Камера веласіпедная і аўтамабільная. Праткнуў кіху ўчора, цяпер сядзі цэлы дзень дома. Узялі кіху ды на стаў пайшлі. Рубяжэвічы Стаўб. Бацька, ты п што зрабіў. У Алеся кіха́ лопнула ў веласіпедзі. Нарач Віл.; параўн. польск. kicha 'тс'.
(Слоўнік гаворак цэнтральных раёнаў Беларусі)

КІ́ХА ж. Камера для веласіпеда. Трэба замяніць кіху у ровары. Навасёлкі Бар. Кіха пробіта, трэба клеіці, бо бэз ровэра нікуды. Пясчанка Бяроз.
(Дыялектны слоўнік Брэстчыны)

Кіха ж. Камера для веласіпеда. П, У, Бс, Бд. От і давай ёму посля гэтого ровыра: пробыв кіху, поставыв ёго нышком і ныць ны сказав. У.
(Слоўнік народных гаворак Кобрыншчыны)

КІ’ХА ж. Камера ў коле веласіпеда, машыны. Кі́ху ўклада́юць у опо́ну і чырыз ві́ньтіль по́мпыю надува́ють.
(Дыялекталагічны зборнік «Жывое народнае слова». Лексіка з ваколіц Драгічына)

Магчыма, гэта «агрубленае» слова «кішка». Такое словаўтварэнне ўласцівае, напрыклад, польскай мове, дзе і kicha, і kiszka якраз азначаюць веласіпедную ці аўтамабільную камеру.

Пытаўся [id6294620|Павел Іваніцкі]
==================================
Дзень добры! Патлумачце, калі ласка, калі ўжываецца "ды" замест "і". Дзякую.

* * *

Добры дзень!

«Ды» сінанімічны злучніку «і», але пакрывае меншы спектр значэнняў. 

Поўны пералік значэнняў, а таксама асаблівасці ўжывання вы можаце знайсці ў тлумачальным слоўніку:
http://www.skarnik.by/tsbm/29170
http://www.skarnik.by/tsbm/21316

Пыталася [id21660441|Ольга Бартош]
==================================
Дзень добры.
Дзе павінен знаходзіцца націск у слове "выпадак" ("выпадкі"): на першы (бачыў у слоўніках) ці на другі склад(часта чую па радыё, асабліва ў множным ліку)?

* * *

Добры дзень!

Націск у слове «вы́падак» падае на першы склад, як у адзіночным, так і ў множным ліку.

Такі націск зафіксаваны ўва ўсіх асноўных слоўніках, таму кажучы «выпа́дак», дыктары парушаюць нормы літаратурнага вымаўлення.

Адзначым, што паводле Этымалагічнага слоўніка, гэта слова было пазычанае з польскай мовы (wypadek) і спачатку мела націск на другі склад (выпа́дак), з такім націскам яно фіксуецца ў слоўніку Насовіча і некаторых іншых крыніцах. Змяненне націску тлумачыцца ўплывам іншых вытворных слоў з прыстаўкай вы- (параўнайце: вы́пасці, вы́пад).

Зрэшты, няцяжка пераканацца, што ледзь не ва ўсіх словах з прыстаўкай вы- націск прыпадае на першы склад, таму вы́падак з націскам на першым складзе з’яўляецца сістэмна апраўданым варыянтам.

Пытаўся [id244206130|Антон Буцько]
==================================
Добры дзень, скажыце, як адным словам сказаць : месца за хлявом. Дзякуй.

* * *

Дзень добры!

Месца за хлявом — захле́ўе.

Гэта слова фіксуе слоўнік беларускай безэквівалентнай лексікі «Самабытнае слова». Колькі прыкладаў з літаратуры:

Карніла падвярнуў перадок калёс і памалу павёў каня ля тыну ў захлеўе... (Быкаў)

[Ніна] абшукала ўсе блізшыя заплоцці ды захлеўі. (Лобан)

А толькі прымеркнецца, агародамі па захлеўю, нібы злодзей, зноў крадзецца ў каноплі. (Сачанка)

А з мёдам — тут бяда. Ні вулляў, ні калод, Ні пчол — а заплаці!.. Хоць па захлеўю мёд Ім той збіраць ляці. (Зуёнак)

Етыя немцы ўжо як беглі, а сюды вецярок, як беглі па захлеўю, па захлеўю — цераз адну, цераз адну запалілі. Гэта ўжо і гарыць усё. «А вы, кажа, расхадзіцеся». Усе тады і пабеглі, і я пабегла. (Я з вогненнай вёскі...)

Пытаўся [id176044266|Мікіта Волкаў]
==================================
У Купалы часта сустракаю замену пачатковае I на Й (накшталт пары У - Ў). Напрыклад, «ня йсьці» замест «не ісьці». Ці дазваляецца сучасным правапісам (або правапісам Тарашкевіча) замена пачатковае ненаціскное I на Й?

* * *

Добры дзень.

1. Замена пачатковага ненаціскнога "і" на "й" не дазваляецца ні афіцыйным, ні класічным правапісам (тарашкевіца).

Гл. Беларускі клясычны правапіс. Збор правілаў, 2005. Раздзел 4, пункт 13:

▷ Пачатковае і- (незалежна ад якасьці папярэдняе літары ў тэксьце, а таксама пасьля нялітарных знакаў і знакаў прыпынку) пішацца нязьменна: яна ідзе, не існуе, пра Івана, на Ільлю, на Івацэвічы, пра І. Мялешку, БДА ідзе на выбары, ТБМ імя Скарыны, 0,01% імавернасьці. 

Такі пераход дапускаецца толькі ў паэтычных тэкстах:

▷ У паэтычных тэкстах дапускаецца напісаньне "й" пасьля зычных, знакаў прыпынку і ў абсалютным пачатку.
(http://knihi.com/storage/pravapis2005.html#texth2_4)

2. Сам Браніслаў Тарашкевіч у сваёй "Граматыцы для школ" (выданне 1929 г.) ухваляў такі пераход:

▷§ 80. ГАЛOCНЫЯ У I I. Калi у абo і cтаяць пocьлe cлoва, катopаe канчаeцца галocным, тo вытваpаeцца падoбнаe палажэньнe: у i і замяняeцца на ў i й. Hапpыклад: былi ў бацькi тpы cыны; яна ўжo йдзe; пycта й гoла ўcюды (замecта: былi y бацькi тpы cыны; яна yжo iдзe; пycта i гoла ycюды). (http://philology.by/page/tarashkevich)

Аднак, складальнік граматыкі рабіў заўвагу, што перад прыстаўнымі галоснымі такога пераходу найчасцей не адбываецца:

▷ Пepад злyчэньнeм нeкатopыx зычныx I найчаcьцeй нe cкаpачаeцца, калi там тpyднeй былo-б выгаваpыць й: cпycьцiлаcя iмгла, пpаeла ipжа, на льняным пoлi, на ipжышча, на iгpышча..., xoць мoжна быць i так: cпycьцiлаcя ймгла i г. д.

3. Падсумуем усё сказанае: пераход пачатковага ненаціскнога "і" на "й" (на пісьме) не дазваляецца ніводным сучасным правапісам. Гэтая арфаграма засталася набыткам граматыкі Браніслава Тарашкевіча. 

Пытаўся [id44768686|Раман Васілюк]
==================================
Добры дзень, скажыце калі ласка, як трэба пісаць: "два сілуэтА" ці "два сілуэтЫ".

* * *

Вітаем.

Правільная форма: два сілуэты (множны лік). 

Такое напісанне пацвярджае Граматычны слоўнік назоўніка (Мінск, 2008).

Пытаўся [id102312801|Павел Баравік]
==================================
Добры дзень? Як правільна перакласці слова "смог" у значэнні "дымавы туман"?

* * * 

Добры дзень.

У беларускай мове ёсць слова "смог", якое мае менавіта тое значэнне, якое вам патрэбна. (http://www.skarnik.by/tsbm/78281)

Акрамя Тлумачальнага слоўніка беларускай мовы яно фіксуецца ў Граматычным слоўніку назоўніка (http://slounik.org/search?dict=nazounik&search=%D1%81%D0%BC%D0%BE%D0%B3&x=0&y=0), у Слоўніку беларускай мовы–2012 (http://slounik.org/search?dict=sbm&search=%D1%81%D0%BC%D0%BE%D0%B3&x=0&y=0) і інш.

Пыталася [id15902609|Каця Радзюк]
==================================
а яшчэ растлумачце словы "дарыць" і "дараваць", а таксама "падараваць". дзякуй

* * * 

Словы дараваць і дарыць маюць агульнае значэнне "Даваць у якасці падарунка, аддаваць бязвыплатна".

Слова дарыць мае таксама пераноснае значэнне "Узнагароджваць" (Дарыць сваёй увагай) і значэнне "Даваць каму-н. міласціну" (Чым больш на жабраку торбаў, тым лепш такога дораць. Купала.)

У слова дараваць ёсць значэнні "Зняць віну за што-н." (Усё можна дараваць, толькі не хлусню.), "Прабачыць каму-н.", "Узнагародзіць" (Дараваць грамату), "Вызваліць ад чаго-н." (Дараваць доўг, дараваць волю), а таксама яно выкарыстоўваецца ў значэнні пабочнага слова ў форме "даруй(це)" пры звароце да каго-небудзь (Даруйце, я затрымаўся.).

Падараваць - гэта форма закончанага трывання дзеяслова дараваць (у значэннях зняць віну, прабачыць і падарыць).

Пытаўся [id6294620|Павел Іваніцкі]
==================================
Вітаю. Як па-беларуску будуць " рольшторы" ? Дзякуй.

* * *

Вітаем.

Рольшторы - рулонныя шторы, ролшторы, рольшторы

Пыталася [id122230764|Наташа Мікша]
==================================
Вітаю. Ці зьяўляецца слушнай для беларускай мовы форма їнфінітыву з канчаткам на -і замест -ь (накшталт українскай ды старарускай моваў): лічыці, параїці, гляsеці й г.д. Здаецца бачыў гэтую форму ў Купалы.

* * * 

Вітаем.

У сучаснай беларускай літаратурнай мове суфікс -ці ў інфінітыве маюць дзеясловы, аснова якіх заканчваецца зычным гукам (акрамя заднеязычных): 
трэс-ці, грыз-ці, але: бераг-чы, зацек-чы. 

У фальклорных і паэтычных творах для захавання рыфмы або рытму дапускаецца ўжыванне інфінітываў з асновай на галосны з суфіксам -ці:

Кепска жыці! дый што зробіш? (Я. Купала)
Гэта маці дзяцей ратаваці З дубровы ідзе! (А. Куляшоў)
(Маці) будзе добра біці знаю; Не так біці, як караці, яшчэ шэльмай называці (З народнай песні).

У непаэтычнай літаратурнай мове такія формы лічацца парушэннем нормы.

Варыянтнасць дапускаецца ў выпадку з дзеясловамі плыць/плысці і гніць/гнісці, а таксама з вытворнымі ад іх, канцавое спалучэнне -сці ў якіх з'явілася па аналогіі з такімі дзеясловамі, як "красці", "ісці", "есці" (гл. прымацаваныя выявы з Беларускай граматыкі–1985). З гэтых пар перавага аддаецца другім формам.

У пачатку мінулага стагоддзя формы інфінітыва з суфіксам -ці ў дзеясловаў з асновай на галосны з'яўляліся нарматыўнымі побач з формамі на -ць, што зафіксавана ў "Беларускай граматыцы для школ" Браніслава Тарашкевіча.

Пытаўся [id44768686|Роман Василюк].
==================================
Так, ужо 90% усіх паведамленняў гульні перакладзена на беларускую мову.

Пакуль што застаюцца неперакладзеныя апісанні тэхнікі ў энцыклапедыі і гістарычныя даведкі да кампаній, а таксама сюжэтныя дыялогі пілотаў падчас місій.
Спампоўвайце, усталёўвайце, гуляйце, крытыкуйце!

Наша беларусізацыя War Thunder будзе даступная па наступным адрасе ( http://download.by-reservation.com/translations/warthunder/be/wt_be.zip ) да таго часу, калі ўвойдзе ў афіцыйны склад гульні.

Ад вінта, хлопцы, ад вінта!
==================================
Растлумачце, калі ласка, паходжанне слоў «прынамсі» і «насамрэч». Дзякуй!

* * * 

«Прынамсі» — таксама сустракалася як «прынамся», «прінамсі», «прынамсці», «прынамні», «прынаймней», «прынамнэ» — напэўна, утварылася ад «прына(й)меней» — «пры найменей». Таксама ёсць меркаванне, што формы з «мн» запазычаныя з польскага «przynajmniej» у беларускую і ўкраінскую («принаймні»), што ў сваю чаргу было калькай нямецкага «am mindesten».

«Насамрэч» — слова цьмянага паходжання. Галоўныя версіі:
1) Утварэнне ад «на самай рэчы» — калькі «на самом деле».
2) Запазычанне ўкраінскага «насамріч».
3) Утварэнне на ўзор старых словаў «насамперад», «насамперш», «усамперад», «усампоўдзень», «усампрыпар», «усампрыцінь», «усамраз», «усамчас».

Падобна, што мелі месца ўсе тры фактары адначасова.

Пытаўся [id6340784|Андрэй Шымко].
==================================
Ірына Шкраба — Самабытнае слова

Слоўнік беларускай безэквівалентнай лексікі (у рускамоўным дачыненні).

У слoўнiкy pacкpывaeццa знaчэннe cлoў, якiя нaлeжaць дa бeзэквiвaлeнтнaй лeкciкi бeлapycкaй мoвы з пyнктy глeджaння яе пpaeкцыi нa pycкyю.
==================================
Вітаю!
Нядаўна дазналася, што ў беларускай мове, як і ў украінскай існуе слова «места» у сэнсе «горад», але выкарыстоўваць мне яго цяжка, бо не ведаю, як яго правільна змяняць па склонах. Дзякую.

* * * 

Вітаем!

Н. места месты
Р. места местаў
Д. месту местам
В. места месты
Т. местам местамі
М. месце местах

Націск усюды прыпадае на першы склад.

Пыталася [id163198679|Яна Цэгла].
==================================
Падкажыце, як правільна: атрымліваць ці атрымоўваць? Ці гэта афіцыйка і тарашкевіца?

* * *

Абедзве формы слушныя, незалежна ад правапісу.

Форма «атрымоўваць» пададаецца ў дарэформавым слоўніку Байкова і Некрашэвіча, сярод акадэмічных выданняў — у Тлумачальным слоўніку беларускай літаратурнай мовы (2005).

Пытаўся [id38155003|Цімур Ходзін]
==================================
Вітаю . У мяне ўзнікла вось такое пытанне .Чым адрозніваюцца словы "гарбатнік, "імбрык" і "чайнік" і ці адрозніваюцца Ўвогуле . Тое ж самае наконт "пытанне" і "запытанне" калі ўжываецца першая слова , а калі другое

* * * 

Вітаем!

1. Розніцу паміж гэтымі словамі мы тлумачылі раней:

‣ http://vk.com/wall-71024062_991
‣ http://vk.com/wall-71024062_992

Абагульняючы ранейшыя адказы:
• імбрычак, імбрык — пасудзіна толькі для настойвання, заваркі чаю
• чайнік — пасудзіна і для настойвання чаю, і для гатавання вады
• гарбатнік — сінонім «чайніка»

Дзеля большай зразумеласці далучаем дыяграму, якая навочна паказвае асаблівасці ўжывання.

Адзначым, што «імбрык», «імбрычак» і «чайнік» фіксуюцца як у народнай мове (http://vk.cc/3jcOvj), так і ў літаратурнай, чаго нельга сказаць пра «гарбатнік». 

«Гарбатнік» ў значэнні «чайнік» сустракаецца толькі ў англійска-беларускім слоўніку В. Пашкевіч (a tea pot, teakettle), а таксама ў невялікай колькасці літаратурных твораў (пераважна сучасных).

Дарэформавыя крыніцы (слоўнік Байкова і Некрашэвіча, «Беларуская навуковая тэрмінолёгія») фіксуюць «гарбатнік» у значэнні «чайнае дрэва», дыялектны слоўнік «Чалавек» — як сінонім «гарбара» (http://slounik.org/228603.html).

Такім чынам, ужыванне «гарбатніка» ў значэнні «чайнік» даволі спрэчнае.

Магчыма, тут меў месца памарфемны пераклад расейскага «чайник» (чай-ник → гарбат-нік).

2. Часткова гэта пытанне разглядалася раней — http://vk.com/wall-71024062_549.

У асноўным значэнні (зварот, які патрабуе адказу, тлумачэння) гэтыя словы роўныя (настаўніца задала вучню пытанне, бацька не адказваў на мае запытанні).

Апрача асноўнага, «пытанне» мае наступныя значэнні:
• тое ці іншае становішча, акалічнасць як прадмет вывучэння і меркавання, задача, якая патрабуе вырашэння, праблема (нацыянальнае, аграрнае пытанне, пытанні мовазнаўства)
• справа, акалічнасць, якая датычыцца нечага, залежыць ад нечага (пытанне жыцця і смерці, пытанне часу)

Тым часам «запытанне» ўжываецца ў якасці сіноніма слову «запыт», г. зн. патрабаванне афіцыйнага тлумачэння па нейкай справе, напрыклад, «паслаць запытанне ў міністэрства».

Дэталёва разабрацца вам дапаможа Тлумачальны слоўнік:
‣ http://www.skarnik.by/tsbm/67680
‣ http://www.skarnik.by/tsbm/25390

Пыталася [id163198679|Яна Цэгла]
==================================
Сябры, наша каманда шчыра віншуе вас з Раством і ў гэты сьцюдзёны вечар прапануе вашай увазе калядны выпуск «Футурамы»!
==================================
This video is unavailable due to a copyright claim
==================================
Вітаю!
Адкажыце, калі ласка, ці можна цалком пазбавіцца ў мове словаў з каранём -леч- (у медычнай сферы)? Такіх словаў як лячэнне, лячыць і замяніць словамі кшталту лекаванне, лекаваць і г.д.? Ці ўсё ж такі ёсць незамяняльныя словы?
Загадзя дзякую

* * * 

Вітаем!
Словы з коранем "леч" (і, адпаведна, "ляч") цалкам натуральныя ў нашай мове, і пазбаўляцца іх не трэба. У афіцыйнай норме ёсць словы "лячыць", "лячэнне", а "лекаванне" і вытворныя адсутнічаюць. Гэтыя ж словы ёсць і ў дарэформенных крыніцах, пра што сведчыць Расійска-беларускі слоўнік Байкова і Некрашэвіча, г.зн. яны не з'яўляюцца вынікам русіфікацыі. "Лячыць" і "лячэнне" ёсць ў Гістарычным слоўніку, а "лекаваць", "лекаванне" там не ўдалося знайсці.
Такім чынам, калі вы хочаце ўжываць словы "лекаваць", "лекаванне", гэта будзе толькі праявай вашага густу і мець стылістычную афарбоўку.

Пытаўся [id268104389|Ściapan Jeútuch]
==================================
Добры дзень, скажыце калі ласка, на які склад падае націск у слове "правы"?

* * *

Вітаем!

Калі гэта множны лік назоўніка «права», то «правы́». Напрыклад «правы́ чалавека».

Калі маецца на ўвазе прыметнік са значэннем «процілеглы леваму», то «пра́вы». Напрыклад «пра́вы бераг ракі».

Пытаўся [id102312801|Павел Баравік]
==================================
Дабрыдзень, як перакласьці рас.жарганізм(выраз) "меня калбасіт"

* * * 

Вітаем.

У залежнасці ад значэння гэты выраз можа перакладацца наступным чынам:

1) "Адчуваць сябе дрэнна, адчуваць фізічнае недамаганне" - мяне тузае, круціць, курчыць, блажыць, муціць, трасе, калоціць, нудзіць.

2) "Вельмі падабацца" - я чмурэю, дурнею, дурэю, шалею (ад цябе, ад гэтай музыкі і г. д.)

3) "Турбаваць, вар'яваць, не даваць спакою" - дрэнчыць
 (А вядома, што чорта аж дрэнчыць, калі людзі сагласна жывуць між сабою. Колас.)

Дзеяслоў "колбаситься" ў значэнні "танцаваць, скакаць" можна перакласці як гоцаць (гоцкаць):
• колбаситься на дискотеке - гоцаць (гоцкаць) на дыскатэцы

Пытаўся [id255836744|Iгар Кiволя]
==================================
Вiтаю. 
Скажыце, калi ласка, як правiльна пiсаць i вымаўляць слова "секс" i ўтвораныя ад яго словы? Слоўнiкi фiксуюць праз "е", але цi адказвае гэта беларускай мове? Вымаўляецца ж праз "э".

* * * 

Вітаем!

Афіцыйныя крыніцы сапраўды фіксуюць напісанне праз "е". У беларускай мове не дапускаецца вымаўленне "э", там дзе напісана "е". Апошнім часам нароўні з вымаўленнем праз "е" распаўсюдзілася вымаўленне і праз "э" ("сэкс"), што адлюстравалася, між іншым, у "Слоўніку новых слоў" Уласевіч і Даўгулевіч. Аднак гэта не нарматыўнае выданне. Паколькі ў нарматыўных выданнях, напрыклад, у "Слоўніку беларускай мовы (2012 г.) зафіксавана толькі форма "секс", то гэта напісанне, і адпаведна, вымаўленне, і ёсць афіцыйнай нормай.

Звяртаем увагу, што пры карыстанні афіцыйным правапісам (#наркамаўка) узнікае цэлая група слоў, якія вымаўляюцца праз "е" насуперак вымаўленню ў арыгінальнай мове: энергія, бізнесмен, менеджар, навела і г. д. Трэба быць уважлівым, бо іх напісанне (а значыць і вымаўленне) вызначаецца паводле слоўніка.

Паводле класічнага правапісу (#тарашкевіца) у словах іншамоўнага паходжання пішацца "э": сэкс, энэргія, бізнэсмэн, мэнэджар, навэла і г. д.

Пытаўся [id214807893|Руслан Карамышаў]
==================================
Здравствуйте. Поошу прощения за русскоязычное обращение. Не подскажете: возможно ли откуда скачать белорусскую раскладку клавиатуры для андроида? Или латинка будет единственным вариантом? Спасибо.

* * * 

Дзень добры!

У Google Play ёсць не адна клавіятура, якая падтрымлівае беларускую мову, пералічым асноўныя:

SwiftKey Keyboard
AnySoftKeyboard 
MultiLing Keyboard
Smart Keyboard
SlideIT Keyboard
ai.type Keyboard 

Некаторыя клавіятуры маюць як кірылічную раскладку, так і раскладку для беларускай лацінкі.

Карыстайцеся той, якая вам найбольш спадабаецца.

 Аднак важнай перавагай з’яўляецца наяўнасць беларускага слоўнікавага пакета, тады праграма зможа выпраўляць няправільна напісаныя словы, а таксама даваць парады, што паскарае набор. Гэтыя функцыі найлепшым чынам рэалізаваныя ў клавіятурах SwiftKey Keyboard ды AnySoftKeyboard.

Пыталася [id268265805|Инна Кулик]
==================================
Публікуем найноўшую версію праграмы для праверкі правапісу ў Word — https://yadi.sk/d/c8h61gr3dXJvH.

Праграма ўлічвае змены ў беларускім правапісе ў адпаведнасці з Законам Рэспублікі Беларусь «Аб правілах беларускай арфаграфіі і пунктуацыі» (ад 23 ліпеня 2008 года).
==================================
Добры дзень! Дзякуй вялікі за вашую працу. Дапамажыце, калі ласка, ці існуе праграма накшталт ворда (ці можна неяк усталяваць на яго дадатак беларускай мовы) - якая будзе падкрэсліваць чырвоным памылкі ў тэксце? Гэта б значна палегчыла працу напісання.

* * *

Добры дзень! Дзякуй вам за добрыя словы, нам вельмі прыемна.

Праграмны дадатак для Word публікаваўся раней — http://vk.com/wall-71024062_898. 

У Word 2007 ды ранейшых версіях працуе праграма «Літара», якая ахапляе дзве традыцыі правапісу: сучасную і класічную — http://www.baravik.org/post/6980.

Для бясплатных офісных пакетаў OpenOffice і LibreOffice таксама ёсць дадаткі, якія дазваляюць спраўджваць правапіс.

Слоўнікі праверкі правапісу існуюць для браўзераў Firefox і Chrome.

Нядаўна быў запушчаны анлайн сэрвіс праверкі арфаграфіі «Добрапіс» (http://dobrapis.info/), які дагэтуль, аднак, знаходзіцца ў стане дапрацоўкі.

Знаходзіць ды выпраўляць памылкі можа таксама анлайн перакладчык «Белазар» — http://belazar.info.

Пытаўся [id1152207|Дмитрий Ямпольский]
==================================
Дзень добры. Ці існуе ў беларускае мове (альбо існавала калі-небудзь) такое слова - "шасьніца"? Калі зьявілася слова "субота"? Здаецца, "субота" паходзіць ад жыдоўскага "шабат" і прыйшла з хрысьціянствам. А якую назву гэты дзень меў да прыхода хрысьціянства? Ці існуе якая-небудзь нашая уласная беларуская назва гэтага дню? Дзякуй.

* * * 

Вітаем.

Мы не маем ніякіх звестак пра існаванне слова "шасніца" ні ў даўніх, ні ў сучасных тэкстах. Слова "субота" (у гаворках, часам, "сыбота") — даўно асвоенае беларускае слова, якое мае поўнае права на ўжыванне ў літаратурнай мове. 

Якую назву меў шосты дзень тыдня да прыходу хрысціянства, застаецца толькі гадаць.

У свой час Вацлаў Ластоўскі прапанаваў замяніць "суботу" словам "ладзіч", ад бога Ладона. Яго сімвал — зорка Сатурн (ад назвы Сатурна ўтворана англійскае "Saturday" — субота).

Пытаўся [id170392414|Алексей Кухта]
==================================
Добры дзень, шаноўная Дапамога! З задавальненнем Вас чытаю. Дзякуй за грунтоўныя адказы. Зацікавіў і матэрыял пра "прышпіліцца", але, па-мойму, знайшоўся ў Вашым тэксце прыкры абдрук:
прыкалоць сабе вострым прадметам да нечага. 
Наколькі я зразумела кантэкст, то трэба не Д. скл., а Р. скл. займенніка — СЯБЕ.
З павагай, Анастасія

* * * 

Вітаем.

Усё вы правільна зразумелі. Гэта — памылка друку. Вялікі дзякуй за ўважлівасць.

Нас паправіла [id142642190|Анастасія Албут] 😊
==================================
Вітаю, шаноўнае спадарства!
На дарогах Беларусі з'явіласяся новая рэклама на беларускай мове, якая безумоўна вельмі прыгожая,, як і дзяўчына на ёй) 

Але маю пытанне: ці слушна на гэтым білбордзе рускае слова "пристигнитесь" перакладзена як "прышпіліцеся"? Памятаю, даволі даўно адзін з беларускіх мабільных аператараў выкарыстоўваў гэтае слова ў словазлучэнні "прышпільны мабільны", ад слова прышпіліць - "приколоць"?
Дзякуй за адказ.

* * * 

Вітаем.

Розныя перакладныя руска-беларускія слоўнікі сапраўды падаюць слова"прышпіліцца" як адпаведнік рускаму "пристегнуться". Аднак, праблема ў тым, што не ўсе кантэксты рускага слова "пристегнуться" можна адэкватна перадаць беларускім "прышпіліцца". 

Звернемся да Тлумачальнага слоўніка беларускай мовы. У ім слова "прышпіліцца" мае толькі адно прамое значэнне — "прымацавацца да чаго-н. шпількай; прыкалоцца." (http://www.skarnik.by/tsbm/67036) Прывядзем колькі прыкладаў з мастацкай літаратуры:

▷ Люблю цябе, прыгожая, за тое, што на грудзёх у цябе красачкі прышпілены (М. Гарэцкі. Вясна)
▷ Спераду быў прышпілены куртаценькі белы фартушок — як у пакаёўкі... (В. Быкаў. Сцяна)
▷Таня ўгледзела яшчэ, што ў немца на грудзях нечым поўна набіты дзве кішэні, аж трашчаць; знізу да адной прышпілены крыжык - чорны, а па беражках бліскучы, белы... (І. Пташнікаў. Тартак)

З прыкладаў добра відаць, што дзеяслоў "прышпіліць" ўжываецца ў значэнні "прыкалоць нешта шпількай". І калі мы бачым тэкст "ПРЫШПІЛІЦЕСЯ", мімаволі ўзнікае ўражанне, што некаму трэба прыкалоць сябе вострым прадметам да нечага. Гэта — вынік прамога калькавання слова "пристегнуться" з рускай мовы, якое, у адрозненне ад беларускай мовы, ужываецца і ў кантэксце рамянёў бяспекі.

Але як назваць гэты працэс правільна? У розных славянскіх мовах ён называецца на свой манер:

▶ палякі і славакі пояс "запінаюць" (польск. zapiąć pasy; славацк. zapnúť si bezpečnostné pásy)
▶ сербы і харваты іх "вяжуць" (серб. вежите своје појасеве; харвацк. vežite pojaseve)
▶ славенцы "прыпінаюць" (pripnite pasove)
▶ украінцы і рускія "засцёбваюць" (укр. пристебнутися ременем) або "засцёгваюць" (рус. пристегнуться ремнем). Два словы ўтвораны з дапамогай кораня. які абазанчае шпільку (укр. застібка; рус. застежка).

Што рабіць нам? Таксама "прышпільвацца"? Але гучыць гэта нягегла.

Мы прапануем іншы варыянт — зацягнуць рамяні (бяспекі). ("Беларусы, будзьце прыкладам для гасцей — зацягніце рамяні бяспекі).

У адрозненне ад слова "прышпіліцца", слова "зацягнуць" у гэтым кантэксце адпавядае значэнню, прыведзенаму ў Тлумачальным слоўнік беларускай мовы "Зацягнуць. 3. уцягнуць у сярэдзіну, унутр чаго-н." (http://www.skarnik.by/tsbm/26539).

P.S. Таксама рамні можна "прычапіць" 

Прычапіць — зачапіўшы за што-н., прывесіць, прымацаваць; прышпіліць што-н. да чаго-н. 

Пытаўся [id186987968|Вадзім Свістуноў]
==================================
Дзе можна набыць даведнік або зьвесткі па марфалёгіі беларускае мовы? Проста ў украінскам правапісе такія зьвесткі ёсьць, а ў беларускам — няма 😒

* * * 

Вітаем.

Гэтыя кнігі дадуць вычарпальную інфармацыю пра марфалогію беларускай мовы:

1. Сучасная беларуская літаратурная мова: Марфалогія: вучэбны
дапаможнік / Н.В.Гаўрош, М.Ц. Кавалёва, Н.М. Нямковіч [і інш.]; пад агульн.
рэд. праф. М.С.Яўневіча. – Мінск: Выд Ул.М. Скакун, 1997.

2. Шуба, П.П. Сучасная беларуская мова: Марфаналогія. Марфалогія:
вучэбны дапаможнік для філал. фак. ун-таў / П.П.Шуба. – Мінск: выд-ва
“Універсітэцкае”, 1987.

Пытаўся [id162307661|Ростислав Дзюба]
==================================
Что такое шаты

* * * 

Вітаем.

Падаем вытрымку з Тлумачальнага слоўніка беларускай мовы:

Шаты, -аў; адзіночны лік няма.
 1. Пышнае дарагое адзенне. Чалавек апрануты ў найдаражэйшыя шаты, самай выдатнай пекнаты, калі ён носіць за сабою, пры сабе жорсткасць, нянавісць.. — ён з'яўляецца непрыгожым. Дубоўка.
 2. пераноснае значэнне Покрыва (звычайна з лісця, снегу). Дубы стаяць яшчэ зялёныя, толькі зрэдку, нібы сівізна ў валасах, прабіваецца і ў іх шатах жоўтае лісце. Навуменка. Першы снег сець-бель мярэжыць, Сцеле шаты на дарогі. Колас. // Покрыва, прыкрыцце. Пад шатамі дрэў ужо збіралася ноч. Лобан.

Пытаўся [id268588370|Ваня Кабаев]
==================================
Помогите пожалуйста,как можно скорее.Если кто-то не знает всё,то помогите хотя-бы частично.
Нужно определить в тексте (напечатан ниже):стыль тэксту, мэты ужыванна, сфера выкарыстання ,стылявыя рысы, моуныя сродкi,жанр,способ сувязи сказау.

Хвiлiна памяцi.хвiлiна вялiкага маучання.Хвялiна усхвалявання успамiнау для тых ,у каго у душы i памяцi у гэты момант не цiшыня,а аглушальныя грымоты выбухау,кулеметныя чэргi,бразганне танкавых гусенiц i -"Ура-а-а!" Магутным шматгалосы заклiк,якi вядзе наперад,у атаку...
Гляджу на вэтэранау.Цяпер перад вачыма гэтых немаладых ужо людзей,яз кiнакадры,усплываюць падзеi,якiя учэпiста трымае памяць:першы бой,небяспечныя пераходы,наступленн,атакi,твары таварышау.Тых,хто,не шкадуючы уласнага жыцця,ратавау жыццё айчыны.Яны так i засталiся маладымi.Iм накiравана быць такiмi вечна,пакуль жыве наша памяць.

* * *

Раім рабіць дамашнія заданьні самастойна 😊
==================================
Вітаю, шаноўныя!
Перапашаю, калі такое пытанне ўжо разглядалі. Толькі знайшла суполку, гартаць далёка няма часу, а пытанне тэрміновае.

Асабліва актуальнае ў час зімовых свят пытанне - гугл толькі блытае)) Ражаство ці Раство? Ці можа як на паштоўках Белпошты Ражджаство? 
У слоўніку толькі Каляды...

* * * 

Вітаем!

З народнай мовы прыйшло слова «Каляды», якое бярэ пачатак у дахрысціянскія часы. Вось што піша Беларуская энцыклапедыя:

КАЛЯДЫ ..., народнае зімовае свята дахрысц. паходжання, звязана з першым павелічэннем самага кароткага дня. У гадавым крузе нар. агр. абрадаў і святкаванняў займала 1-е месца. З усталяваннем хрысціянства прымеркаваны да рэліг. свят Раства Хрыстова і Вадохрышча. ...

Як бачым, для абазначэння хрысціянскага свята выкарыстоўваецца слова «Раство». Яно, побач з «Калядамі» згадваецца ў дарэформенным Расійска-беларускім слоўніку Байкова і Некрашэвіча. Такім чынам, каб падкрэсліць рэлігійны характар свята, яго сутнасць — святкаванне нараджэння Хрыста — можна сказаць «Раство». Таксама можна сказаць «Нараджэнне Хрыстова», «Божае Нараджэнне» або «Нараджэнне Пана».

Што да слова «Ражджаство» — то гэта слова створана штучна, па памылковай аналогіі з рускім «Рождество» на грунце паралелі «ждь» (як у слове «дрожжи», «дожди», дзе вымаўляецца мяккае «жж») і «ждж» (як у адпаведных словах «дрожджы», «дажджы»). Аналогія памылковая, бо ў літаратурнай рускай «Рождество» так не вымаўляецца, дый нават пры памарфемным калькаванні аналогіяй да «жд» было б «дж» (вождение — ваджэнне).

Артыкул Сяргея Шупы пра Каляды:
http://archive.svaboda.org/slova/Kalady.html

Варыянты ў беларускіх гаворках:
http://philology.by/uploads/labng/3-281.pdf

* * * 

Пыталася [id197009881|Таня Шишло]
==================================
Вітаю! Падкажыце, калі ласка, куда падае націск у слове "грамадзянін"? Бо ў слоўніках сустракаюцца розныя варыянты. Ці ёсць розніца паміж імі?
Дзякуй.

* * *

Вітаем!

Націск прыпадае на перадапошні склад: грамадзя́нін.

Такі націск зафіксаваны як у асноўных слоўніках (Тлумачальны слоўнік беларускай мовы, Слоўнік беларускай мовы (2012), Беларуска-рускі слоўнік, Руска-беларускі слоўнік), так і ў спецыялізаваных (Этымалагічны слоўнік, Слоўнік націску ў беларускай мове).

Ужываць гэта слова з націскам на апошнім складзе — няслушна.

Пыталася [id87760443|Оля Соколова]
==================================
Аляксандра Герасіменя у кароткім інтэрв'ю разважае, чаму яна жадае навучыцца размаўляць па-беларуску, і чаму на яе погляд яшчэ не ўсе "размаўляюць". 

Інтэрв'ю ў прызёркі Алімпійскіх гульняў, чэмпіёнкі Еўропы і свету, было ўзята пасля здымак сацыяльнага роліка "Культура пачынаецца з цябе" http://www.kultura.sockino.by/index.php/roliki, які выйдзе на беларускіх парталах на наступным тыдні.
==================================
КАЛЯДНЫ НАСТРОЙ ПА-БЕЛАРУСКУ!
==================================
Прывітанне! Такое пытанне дауно турбуе-цi правiльна, калi пад час якiх-небудзь вiктарын па тэлебачаннi цi радыё вядучы гаворыць " недакладны адказ", калi адказ ЦАЛКАМ не такi.

*** 

Вітаем!

У Тлумачальным слоўніку беларускай мовы слова "недакладны" мае тры значэнні. У другога з іх ёсць наступнае адценне: "не зусім канкрэтны, вычарпальны, правільны", якое падаецца з прыкладам: недакладныя адказы на пытанні. (http://www.skarnik.by/tsbm/43837)

Такім чынам, "недакладны адказ" - гэта "не зусім правільны адказ", і называць так поўнасцю няправільныя адказы нельга.

Названае Вамі ўжыванне слова "недакладны", магчыма, паходзіць са спроб перадаць рускі выраз "неверный ответ". Гэтыя словы маюць у рускай і беларускай мовах блізкія, але не тоесныя значэнні. Параўнайце першае значэнне слова "неверный" у Слоўніку рускай мовы С. І. Ожагава: "не адпаведны рэчаіснасці, памылковы, ілжывы" і першае значэнне слова "недакладны" ў ТСБМ: "які не адпавядае ісціне, не зусім правільны". 

Таму, калі маецца на ўвазе цалкам няправільны адказ і слова "неверный" ужыта ў значэнні "неправильный, ошибочный", выраз "неверный ответ" павінен перакладацца як "няправільны адказ" або "памылковы адказ".(http://www.skarnik.by/rusbel/45746)

Пыталася [id41886707|Валентина Крачковская]
==================================
Вітаю.

Сустрэў калісь слова "дрот" у значэнні "провад, кабель". Аналогія пашырэння "дрота" мне здаецца лагічнай, але ў слоўніках не знайшоў. Ці варта так выкарыстоўваць?

І калі можна, патлумачце розніцу слоў "пэўна" і "напэўна". Бо выкарыстоўваю "напэўна" ў розных значэннях і разумею, што часта дакладны яго сэнс можна зразумець выключна па кантэксце.

*** 

Вітаем.

Не, выкарыстоўваць "дрот" у значэнні "провад, кабель" ня варта.
Сапраўды, аналогія зразумелая (провад - металічны шнур, дрот для перадачы электрычнага току), але
1) такое ўжыванне не зафіксаванае ў слоўніках;
2) няма ніякай падставы адмаўляцца ад словаў "провад" і "кабель", што стала ўжываюцца ў беларускай літаратурнай мове.
Для параўнання, ў мовах нашых суседзяў гэтыя паняткі таксама выражаюцца рознымі словамі:
провід - дріт (па-ўкраінску)
провод - проволока (па-руску) 
przewód - drut (па-польску)
Адмаўляцца ад наяўнай лексічнай адзінкі на карысць пашырэння значэння іншай значыла б збядняць нашую мову.
Тым не меньш, слова "дрот" таксама ўжываецца ў значэнні "проваду" дастаткова даўно.
Так, у Цішкі Гартнага знаходзім: "На бярозках і лазінках вісеў дрот тэлефону, у некаторых месцах перарэзаны."

Пэўна
1. прыслоўе ад "пэўны".
2. (пабочнае слова) мабыць, мусіць, відаць.
Марынка сэрцам адчувае, Што, пэўна, лішнія яны. Колас.

Напэўна
1. (прыслоўе) Беспамылкова, з разлікам; без рызыкі.
Крайко, што называецца, дзейнічаў заўсёды напэўна, ён не любіў працаваць прыблізна, абы-як. Ваданосаў.
2. (пабочнае слова) мабыць, хутчэй за ўсё.
У седлавіне, напэўна, быў перавал, туды вяла сцежка. Быкаў.
Гукун брыўся паволі, не спяшаючыся. Напэўна, тут, у лясным гушчары, ён адчуваў сябе спакойна. Нядзведскі.

То бок, "напэўна" можа выступаць як пабочнае слова, тады яно выказвае здагадку, дапушчэнне, імавернасць чаго-колечы. У такім выпадку на пісьме яно выдзяляецца коскамі:

Напэўна, сёння будзе дождж. 
Ён, напэўна, не прыедзе.
Напэўна, тут адпачывалі турысты.

А можа мець значэнне прыслоўя, тады яно выражае сьцвярджэньне, беспамылковасьць (параўнайце з рас. «наверняка») і коскамі не адасабляецца:

Ён гэта ведае напэўна.
Яна дзейнічала напэўна.
Ніхто ня мог напэўна сказаць.
Мінулае напэўна ня вернецца.

Трэба сказаць, што ў такой ролі яно ўжываецца даволі рэдка.

Пытанне пра "напэўна" ўжо разбіралася тут http://vk.com/wall-71024062_1469 http://vk.com/wall-71024062_1469?reply=1479

Пытаўся [id3019279|Валентин Гайдученя]
==================================
Вітаю! Як перакласьці на мову "удостовереніе"? Вялікі дзякуй.

*** 
Вітаем.

Удостоверение.
1) (действие) сведчаньне, -ньня средний род
пасведчаньне, -ньня средний род
засведчаньне, -ньня средний род
удостоверение подписи секретарём — засведчаньне подпісу сакратаром
2) (документ) сведчаньне, -ньня средний род, пасведчаньне, -ньня средний род, засведчаньне, -ньня средний род
удостоверение личности — сведчаньне (пасведчаньне, засведчаньне) асобы

http://www.skarnik.by/rusbel/97191

Пыталася [id157763317|Віталія Кл]
==================================
Падкажыце, дзе можна адшукаць у электронным і друкаваным варыянце слоўнікі, якія вы ўжываеце пры дапамозе па мове?

*** 

Пытанне пра электронныя слоўнікі падрабязна разгледжанае ў гэтай тэме http://vk.com/topic-71024062_31405549 Некаторыя слоўнікі ў фарматах pdf і djvu можна ўзяць тут http://slounik.org/books. Ну а папяровыя слоўнікі ёсць у кнігарнях і бібліятэках.

Пыталася [id26656453|Вераніка Пуставіт]
==================================
Скажыце, калі ласка, як па-беларуску будзе "Должностная инструкция", шчыры дзякуй за адказ)

* * *

Должностная инструкция — службовая інструкцыя.

Таксама нагадаем, што згодна з СТБ 6.38-2004 «Уніфікаваныя сістэмы дакументацыі Рэспублікі Беларусь. Сістэма арганізацыйна-распарадчай дакументацыі. Патрабаванні да афармлення дакументаў», у службовых інструкцыях загаловак мае форму давальнага склону (каму?).

З дакументам цалкам можна азнаёміцца па спасылцы (http://vk.cc/3hnWZ7), а мы падаём толькі вынятку.

Пытаўся [id24099406|Владимир Маркевич]
==================================
Объясните пожалуйста этимологию слова калі ласка

* * *

Падаём вынятку з Этымалагічнага слоўніку фразеалагізмаў:

Калі ласка. Агульны для бел. і ўкр. м. Ужыв. як зварот для выражэння ветлівай просьбы, пабуджэння са значэннем ’прашу вас’.
Можа, пяройдзем у той пакой, калі ласка, я вам яго анкету пакажу? (Я. Брыль. Птушкі і гнёзды).
••
Утварыўся, відаць, у выніку скарачэння больш поўнай формы калі твая (ваша) ласка будзе. Параўн. у ананімнай паэме «Энеіда навыварат»:
Калі ўжо ласка твая будзе, вялі нам лазню пратапіць. 
У форме калі ласка выраз выкарыстоўваўся ў творах XIX ст. («Гутарка Данілы са Сцяпанам», п'еса В. Дуніна-Марцінкевіча «Пінская шляхта»).

Пытаўся [id3314947|Артем Дорох]
==================================
Растлумачце, калi ласка, паходжанне слова "накшталт"?

* * *

«Накшталт» утварылася ў выніку зліцця прыназоўніка «на» ды назоўніка «кшталт». Кшталт — узор, манера, форма, выгляд.

Адсюль відаць значэнне гэтага слова: на манер, на ўзор нечага. 

Паводле Этымалагічнага слоўніка, у сучасную мову слова «кшталт» перайшло з мовы старабеларускай (ст.-бел. кшталтъ 'форма'), куды, у сваю чаргу, праз польскую (польск. kształt 'форма') трапіла з сярэдневерхненямецкай мовы (с.-в.-ням. gestalt).

У сучаснай нямецкай мове слова gestalt мае падобнае значэнне, Нямецка-беларускі слоўнік (Кур’янка, 2006) падае яго наступным чынам:

Gestalt
f -, -en
1) форма, выгляд, вобраз, кшталт;
einer Sache (D) Gestalt geben* надаць форму чаму-н.; надаць справе (які-н.) накірунак [ход]
2) постаць; рост, знешні выгляд (чалавека);
liebliche Gestalt мілы [мілавідны] выгляд;
von mittlerer Gestalt сярэдняга росту

Згадаем, што з аналагічным значэннем і гэтым жа коранем у нашай мове ўжываецца таксама прыназоўнік «кшталтам».

Пытаўся [id214807893|Руслан Карамышаў]
==================================
ПРЫГОЖЫЯ КАЛЯДНЫЯ ПАШТОЎКІ НА РОДНАЙ МОВЕ
==================================
калі ужываецца заўсёды а калі заўжды?

* * * 

Вітаем.
Гэтыя словы ўзаемазамяняльныя ва ўсіх выпадках.
http://www.skarnik.by/tsbm/26256
http://www.skarnik.by/tsbm/26246
http://www.skarnik.by/rusbel/11179
http://slounik.org/search?dict=bulykarb&search=%D0%B2%D1%81%D0%B5%D0%B3%D0%B4%D0%B0&x=0&y=0

Пыталася [id58409248|Илона Лисовская]
==================================
#самабытнае_слова
==================================
Як будзе па-расейску "рассылка"? (Тарашкевіца)

* * *

Згодна з Беларуска-рускім слоўнікам:
рассылка — рассылка

Па-беларуску дзеянне паводзе дзеяслова «разаслаць» можна назваць таксама «рассыланне» (рассыланьне — пры напісанні тарашкевіцай).

Пытаўся [id162307661|Ростислав Дзюба]
==================================
#самабытнае_слова
==================================
Вiтаю, растлумачце, калi ласка, калi трэба ўжываць словы <праца> i < работа>, у якiм кантэксце?I як тады правiльна перакласцi словы <обработка i разработка>?

* * * 

Вітаем.

1. Словы "работа" і "праца" — сінонімы. Аднак, яны маюць свае асаблівасці ўжывання:

• пры называнні дзейнасці, актыўнасці чалавека слова "праца" ўжываецца ў літаратурнай мове часцей, чым "работа": "разумовая праца", "фізічная праца", хоць можна сказаць і "разумовая/фізічная работа". Гэта не будзе памылкаю.

► Даходзілі чуткі, што яна ніяк не можа выбраць сабе працы і не набыла сталай прафесіі (Кузьма Чорны. Прасторны дом)
► А ўвосень работы стала многа, хоць нядоўга прыходзілася прыпыняцца на адным месцы (Кузьма Чорны. Ноч пры дарозе)

• калі характарызуем функцыянаванне органа ў арганізме ці якой прылады, машыны, карыстаемся, як правіла, словам "работа": "работа сэрца", "работа рухавіка";

► Гэта ён... Гэта яно... Ну, каробка гэта твая, гаворыць?! І нешта кумекае ў рабоце рухавіка?! (Павел Місько. Эрпіды на планеце Зямля)

• у значэнні канкрэтнага людскога клопату, задання часцей выкарыстоўваецца слова "работа": "такой работы так проста не зробіш";

► Невялікая работа - пазвозіць авёс, - сказаў я. - Я не кажу, што вялікая (Кузьма Чорны. Хвоі гавораць)

• называючы вытворную дзейнасць або прымусовую актыўнасць, слова "работа" рэгулярна ўжываецца ў форме множнага ліку: "будаўнічыя/сельскагаспадарчыя/ папраўчыя работы". Выкарыстанне ў такім значэнні формы "працы" для нашай мовы малахарактэрнае. Па-беларуску зазвычай скажуць або "гаспадарчая праца", або "гаспадарчыя работы".

► Напісала й цётка Івоны, меншая сястра яе маткі: вывезеная немцамі на прымусовыя работы (Сакрат Яновіч. Адпомства Івоны)

• у сваю чаргу форма "працы" дарэчы пры размове пра творы, якія сталі вынікам мысленчай, разумовай актыўнасці чалавека: "у свет выйшлі навуковыя працы", "Працы Беларускага Дзяржаўнага Універсітэту" (гл. выяву);

► Канстанцін прыязджаў сюды і зімою, пісаць свае навуковыя працы (Кузьма Чорны. Прасторны дом)

• характарызуючы якасць, а таксама спосаб выканання нечага, ужываем слова "работа": "рэч выдатнай работы", "твор ручной/кавальскай работы".

► На варотах вісеў здаравенны, кавальскай работы, замок. (К. Крапіва)

Усе нюансы значэнняў гэтых двух слоў можна паглядзець у Тлумачальным слоўніку беларускай мовы: "праца" — http://www.skarnik.by/tsbm/64538; "работа" — "http://www.skarnik.by/tsbm/68731".

2. "обработка" — апрацоўка; "разработка" — распрацоўка; 

Пытаўся [id108852137|Міхась Прыка]
==================================
Original: http://cs322120.vk.me/v322120706/14d9/VbK8o-hGw_M.jpg
==================================
Вітаю!
Слова "благаслаўлёны". Я ўжываю "дабраслаўлёны" ад словаў "добра славіць", замест "блага (дрэнна) славіць" у слове "благаслаўленне". Як усё ж правільна з гледзішча беларускае мовы?

* * * 

Вітаем.

Сутнасць праблемы з словам "благаславіць" палягае ў міжмоўнай аманіміі. 

► Беларускае слова "благі" ў сэнсе "дрэнны" паходзіць ад кораня blagъ "дрэнны, слабы". blagai = дрэнны

►Царк.-славянскае слова "благой" — іншае з паходжання, — ад bolgъ "добры". Поўная форма сустракалася ў Сымона Буднага ("болагі" - "добры"). У беларускай мове ад яго засталіся такія словы як "балазе" і "паблажлівасць". У выніку гістарычных зменаў гэтыя словы супалі паводле гучання.

Розныя аўтары і перакладчыкі ў розныя часы па-рознаму спрабавалі ўнікнуць такога падабенства:

▷ блаславіць (Я. Купала, слоўнік бр. Гарэцкіх, слоўнік Байкова і Некрашэвіча, А. Надсан);
▷ дабраславіць (В. Сёмуха); "дабраславеньне"
▷ дабраславіць (Я. Станкевіч); "дабраславенства"
▷ благаславіць (Біблійная камісія БПЦ);
▷ багаславіць (А. Луцкевіч, П. Татарыновіч, некаторыя выд. БАПЦ, У. Чарняўскі);

На сённяшні дзень літаратурнымі лічацца толькі "блаславіць" і "благаславіць". Яны — сінонімы. У вусным маўленні набірае папулярнасць варыянт "дабраславіць", які, зрэшты, не пярэчыць ст.-грэцкаму арыгіналу (εὐλογεῑν (εὐλογέω) — казаць добрае слова, хваліць.)

Слова "благаславіць" шырока прысутнічае ў сучаснай беларускай мове, яго фіксуюць усе нарматыўныя слоўнікі, яго можна ўбачыць у даўняй беларускамоўнай творчасці Яна Чачота (верш "Да мілых мужычкоў") і п'есах Вінцэнта Дуніна-Марцінкевіча ("Пінская шляхта").

Нашы суседзі таксама не цураюцца гэтага слова: благословить (рус.) - благословити (укр.) - blogoslawic (пол.)

Якое слова ўжываць — выбар за вамі. 

Пыталася [id95266432|Роза Михайловская]
==================================
Ці ўжываецца слова "дно" ў мн. ліку?

* * * 

Вітаем.

Так, слова "дно" мае граматычную форму множнага ліку — "дны" (Слоўнік беларускай мовы, 2012; Граматычны слоўнік назоўніка, 2008).

▷ Паводля іншага паданьня Тур-калодзеж мае тры дны: мядзянае, сярэбранае і залатое (Юрка Віцьбіч. Плыве з-пад Сьвятое Гары Нёман).

Пытаўся [id102312801|Павел Баравік]
==================================
Дзень добры. Рыхтуемся да Калядаў, знайшлі прыгожую песьню, але трошкі не разумеем словы. У сеціве ёсьць тэкст гэтае песьні:
"Ой шчодзір-шчодзір, наш шкірдзір злодзей,
Святы вечор, наш шкірдзір злодзей"
Можа, вы ведаеце, што гэта за "шчодзір" і хто такі "шкірдзір"? Ці, можа, гэта памылка і там нейкія іншыя словы?

*** 

Не, гэта не памылка, але як і ў большасьці народных песень, у гэтай ужываюцца дыялектызмы.

Шчодзір - шчодры,
шкірдзір - скурадзёр, скуралуп.

Ой, шчодзір-шчодзір, наш шкірдзір злодзей,
Святы вечор, наш шкірдзір злодзей:
Украў кобылку, схаваў у одрінку,
Схаваў у одрінку, аблупіў шкурку,
Шкурку аблупіў, сапогі пошыў, 
Сапогі пошыў, за вечор зносіў.

Пытаўся [id170392414|Алексей Кухта]
==================================
Добрай ранiцы, сябры!) Дапамажыце калi ласка) Трэба 10 слоу, якiя пачынаюцца з лiтары Л, каб iх не было у рускай мове). у маей дзяучыны заданне дызайнерскае, трэба прыгожа зрбаць слова i ей далi лiтару Л, спадзяюся на вас)

***

Вы не ўдакладнілі часціну мовы, таму прапаноўваем крыху больш за 10 словаў:
лагодны, летась, лецішча, люстэрка, ліхаманка, лёк, лёх, ліпець, ластаўка, лямант, лазня, лайдак, ланцуг, лёс, лістапад, ліхвяр, літара, луска, лямец, летуценні.

Калі значэнне якога-кольвечы слова будзе невядомае, можаце паглядзець пераклад тут http://slounik.org

Таксама можна паглядзець там слоўнік безэквівалентнай лексікі http://slounik.org/biez/

Пытаўся [id67745163|Lluine Alexander]
==================================
Добры дзень. Падкажыце, як на мове сказаць «единственность»?
Усё ж «адзінасць» — гэта нешта кшталту «единство»,  «целостность», а патрэбна менавіта ў кантэксце «единственность», «безальтэрнатыўнасць». Дзякуй.

* * *

Дзень добры!

«Адзінасць» — гэта поўны адпаведнік «единственности».

Тое слова, якое Вас турбуе, гэта «адзінства» (=«единство»).

Таксама прануем Вам колькі сінонімаў да таго, што вы просіце: адзіночнасць, адзінкавасць, сінгулярнасць.

Пытаўся [id233342121|Andrzej Krušovice].
==================================
Приветствую, хотел бы начать учить белорусский язык, есть учебник в электронном виде, "Говори со мной по белорусски". Какие еще на Ваш взгляд другие учебники были бы полезны для начинающего (из тех, что можно скачать или купить)?

* * *

Вітаем!

У вывучэнні беларускай мовы вам дапамогуць наступныя рэсурсы:

• Павловская Н.Ю. и др. Белорусский язык для стран СНГ
http://www.linguanet.ru/collaboration/uis/ResursSNG-2012/belorusSNG-2012.pdf

• Кривицкий А., Подлужный А. Учебник белорусского языка для самообразования
http://languages.miensk.com/tbm/Kryv_padl/content.htm

• Рамза Т.Р. Беларуская мова? З задавальненнем! Для замежных навучэнцаў
http://www.twirpx.com/file/1533510 (кніга)
http://www.twirpx.com/file/1533525 (аўдыя-дадатак)

• Сямешка Л.І. Гаворым па-беларуску. Вучэбны дапаможнік па бел. мове для замежных навучэнцаў
http://www.twirpx.com/file/760529

• Учебник белорусского языка «Говори со мной по-белорусски» (перапрацаваная выданне, 2008)
mova.na.by/artykuly/havary-sa-mnoj-pa-belarusku.html

• Правілы беларускай арфаграфіі і пунктуацыі
http://libelli.narod.ru/misc/rules.htm

• Аўдыяўрокі беларускай мовы
http://www.goethe-verlag.com/book2/RU/RUBE/RUBE002.HTM

• Сходство и различие орфоэпии русского и белорусского языков
http://www.twirpx.com/file/433032

• Янкоўскі Ф. М. Беларускае літаратурнае вымаўленне
http://kamunikat.org/usie_knihi.html?pubid=15105

• Гаворым і чытаем па-беларуску. Самавучак беларускай мовы
http://knihi.com/Anatol_Klyska/Havorym_i_cytajem_pa-bielarusku_Samavucak_bielaruskaj_movy.html

Беларускія слоўнікі:
‣  http://slounik.org
‣  http://www.skarnik.by

Бібліятэкі:
‣  http://knihi.com
‣  http://kamunikat.org

Пытаўся [id32838178|Вячеслав Лантушко]
==================================
#самабытнае_слова
==================================
дабрыдзень, 
- "пакет", зь якім мы ходзім у краму, ці можна назваць як па іншаму
- "пузырчатая пленка" й "переходнік" - якія магчымыя пераклады
- "скрэп" - што гэта такое, калі можна з прыкладам

* * * 

Добры дзень!

1. У дачыненні да поліэтыленавага пакета для прадуктаў можна ўжыць слова «торба», у тлумачальным слоўніку яно падаецца як «невялікі мяшок (звычайна з даматканай тканіны)». Звычайна — гэта не значыць заўсёды, выходзіць, так можна называць невялікі мяшок і з іншага матэрыялу.

Як вынікае з вышэйпададзенага тлумачэння, гэты выраб можна таксама называць проста «мяшок».

Тым не менш дзеля большай канкрэтнасці раім выкарыстоўваць слова «пакет». У тлумачальным слоўніку яго значэнне акрэслена вельмі дакладна: папяровы, поліэтыленавы і пад. мяшочак для прадуктаў.

2. Пузырчатая пленка — пузырыстая (пухірыстая) плёнка (упакоўка). Переходник — адаптар, перахаднік (Ангельска-беларускі слоўнік Пашкевіч, пераклад да adapter).

3. Як самастойнае слова «скрэп» падаецца ў Тлумачальным слоўніку адметнай лексікі ў творах Якуба Коласа (Арашонкава, Чабатар, 2003):

скрэп м., перан. Тое, што змацоўвае, скоўвае што-н.; аковы. Лядок закохкае, угнецца І вось-вось зломіцца, здаецца, Але нястрашны і знаёмы Для хлопца гэтыя надломы, Палоскі-стрэлы гаваркія І моцны скрэпы ледзяныя. Новая зямля. І стала мёртва ў той мясціне, Хоць шчодра клаў мароз там чары. Асілак-дуб не сцерпеў кары І кажа ён сухой галіне: «Спадзі наніз, як пярун з хмары, Разбі ты скрэп халодна-сіні: Няхай ізноў гуляюць плыні, Няхай жывуць ізноў абшары». Сымон-музыка.

Таксама форма «скрэп» можа ўзнікаць пры скланенні назоўніка «скрэпа» (http://www.skarnik.by/tsbm/77721) ці спражэнні дзеяслова «скрэпнуць» (http://www.skarnik.by/tsbm/77727).

Пытаўся [id255836744|Iгар Кiволя]
==================================
Вітаю Вас. 
1) Ці ёсць у беларускай мове слова-адпаведнік рускага слова "частное" (вынік дзялення ў матэматыцы)? Словы "множитель" і "множимое"?
2) Ці карэктна ўжываць у беларускай мове слова "даныя", якое я знайшоў у слоўніку? Па-мойму, куды арганічней гучыць слова "дадзеныя". Ці ёсць нейкія правілы іх адначасовага ўжывання?

* * *

Добры дзень!

Частное — дзель (ж. р.);
множитель — множнік;
множимое — множымае (сучасная норма), множыва (дарэформавы узус).

Згодна з літаратурнай нормай, у значэнні «звесткі, паказчыкі, інфармацыя» сапраўды ўжываецца назоўнік «даныя», прыкладам: база даных, афіцыйныя даныя (http://www.skarnik.by/tsbm/19388). У пэўным кантэксце заміж яго можна ўжываць слова «звесткі».

Дадзены — дзеепрыметнік ад дзеяслова «даць», напрыклад, «дадзенае мной абяцанне», «здольнасці, дадзеныя богам».

Пры ўказанні на нешта канкрэтнае, на аб’ект гутаркі ўжываюцца абодва словы: дадзены (даны) выпадак, у дадзены (даны) момант і г. д.

Цурацца слова «даны» не варта, бо, па-першае, яно не парушае законаў словаўтварэння (параўнайце: абраць — абраны, жадаць — жаданы).

Па-другое, яно прысутнічае і ў дарэформавым ўжытку (слоўнік Байкова і Некрашэвіча), сустракаецца ў творах беларускіх пісьменнікаў, у тым ліку даваеннай пары (г. зн. не з’яўляецца наступствам русіфікацыйных працэсаў):

▷ Як гэта ні дзіўна, але ў даным выпадку выратавацца было лепш пад вадой, як у вадзе, тым болей, што ад узмацнелага бегу вадаспад яшчэ далей падаў, як раней. (Маўр)

▷ Ніводнага ўзыску не зрабіў, намёку не даў на гэта, хоць даныя настойна таго вымагалі... (Гартны)

▷ Нельга казаць, каб гэтае «іншае» было нецікавым, але ў даным выпадку патрабуецца чыстата выканання сусветных мастакоў, бо выходзіць, што эўрапейскае мастацтва абуваецца ў мужыцкі лапаць. (Бядуля)

▷ Асвоіўшыся нарэшце з думкаю, што ў даным часе й месцы для прэзыдэнта Астроўскага граф Шувалаў зь ягонымі запасамі прадуктаў быў чалавекам больш прынадным і вартасным, генэрал прыйшоў у тупік. (Акула)

Пытаўся [id157892285|Юрый Крышнеў]
==================================
Вiтаю!
Цi можна выкарыстоўваць у наркамаўке памiж словамi саюз "й", а не "i"?

* * *

Добры дзень!

Сучасны афіцыйны правапіс не рэгламентуе такога ўжывання.

Злучнік «й» можна сустрэць толькі ў вершаваных тэкстах, дзе дапускаюцца пэўныя адхіленні дзеля захавання рыфмы ды памеру:

Ну, што ж: вялікі свет парнаскі!
А мне й на гэты раз, браткі,
Слугуе ямб - тутэйшы, наскі,
Рухомы, гібкі, трапяткі.
— Ніл Гілевіч. Родныя дзеці

Ва ўстановах часам ёсць
Вось такія ж "бабы":
Здэцца, й робяць яны штось,
Але справы — слабы.
— Кандрат Крапіва. Дзед і Баба

Як ты ні падай, ні гайсай,
Не пападзеш да пана ў рай
З сваёй патрэбай, інтарэсам.
А лес, як быў, то й будзе лесам,
Дык і дарэмна ўся турбота —
Бяда з ім проста і згрызота!
— Якуб Колас. Новая зямля

Заўважым, што пры вымаўленні, незалежна ад правапісу, пасля галосных «і» можа (пры адсутнасці паўзы) пераходзіць у «й». Так, у кнізе «Беларускае літаратурнае вымаўленне» Ф. Янкоўскага адзначаецца:

Злучнік і часціца «і» пасля слова на галосны пры адсутнасці працяглай паўзы вымаўляецца як «й»: збяруся й паеду, гарады й вёскі, бацька й сын, вада й агонь; Чорт з голаду й мухі еў (Прыказка); І кашы не хачу, й па ваду не пайду (Прыказка); Ногі ў вадзе, й галава ў бядзе (Прыказка); Чарка й сварка да дабра не вядуць (Прыказка); Як навучыўся, то й на матку забыўся (Прыказка).

Таксама на гэту тэму раім нататку Юрася Бушлякова (гл. далучаную выяву).

Пытаўся [id214807893|Руслан Карамышаў]
==================================
Скажыце калі ласка, як па-беларуску звяртацца да суддзі? "Ваша чэсць" ці неяк па-іншаму? 
Ці ёсць беларускамоўны спіс армейскіх слоў ветлівасці? ("Здравия желаю", "Виноват", "Так точно" і г.д.)

* * *

1. Пытанне пра зварот да суддзі разглядалася раней: http://vk.com/wall-71024062_1512

2. Беларускую вайсковую тэрміналогію можна знайсці ў наступных крыніцах:

• Агульнавоінскія статуты ўзброеных сіл Рэспублікі Беларусь: http://knihi.com/none/Ahulnavoinskija_statuty_uzbrojenych_sil_Respubliki_Bielarus.html

• Расейска-беларускі вайсковы слоўнік: http://slounik.org/vajskovy (поўная версія — https://yadi.sk/d/L8xrAMqkdHCNd)

• Руска-беларускі слоўнік: http://www.skarnik.by

• Дапрызыўная падрыхтоўка. Падручнік для 10-11 класаў: http://knihi.com/none/Dapryzyunaja_padrychtouka_Padrucnik_dla_10-11_klasau_2012.html

• Страявы Вайсковы Статут Беларускай Самааховы (1943 г.)
‣  1 частка: http://bka-by.livejournal.com/529.html
‣  2 частка: http://bka-by.livejournal.com/812.html
‣ 3 частка: http://bka-by.livejournal.com/1425.html
‣  4 частка: http://bka-by.livejournal.com/2051.html
‣ 5 частка: http://bka-by.livejournal.com/2811.html
‣  6 частка: http://bka-by.livejournal.com/3227.html

• Расійска-Крыўскі (Беларускі) слоўнік Ластоўскага (гл. далучаныя выявы)

Пытаўся [id102312801|Павел Баравік]
==================================
Original: http://cs625428.vk.me/v625428104/be09/u-BGIGV_WSo.jpg
==================================
Original: http://cs625428.vk.me/v625428104/be11/ux7e_iSnNeE.jpg
==================================
Original: http://cs625428.vk.me/v625428104/be19/IGS2vPnn6dw.jpg
==================================
Original: http://cs625428.vk.me/v625428104/be21/q_4MznNdUoQ.jpg
==================================
Original: http://cs625428.vk.me/v625428104/be29/eOfYUMbbFCA.jpg
==================================
Original: http://cs625428.vk.me/v625428104/be31/eZ5ysPd1e9A.jpg
==================================
Original: http://cs625428.vk.me/v625428104/be39/byzjv-7zztI.jpg
==================================
Original: http://cs625428.vk.me/v625428104/be41/DNdsLb9NgNM.jpg
==================================
Original: http://cs625428.vk.me/v625428104/be49/q_juFPIXFt0.jpg
==================================
Original: http://cs625428.vk.me/v625428104/be51/sGrJEgWkUEs.jpg
==================================
Вітаю!
Пытанне наконт словаў «мейсца» і «месца». Ці можна выкарыстоўваць апошняе ў сэнсе «горад»? Калі так, то дайцё, калі ласка, колькі прыкладаў. Загадзя дзякую!

* * * 

Вітаем!

У такім значэнні можна ўжываць толькі старое слова «места».

З. Бядуля:
«... хаця шырэйшыя інтэлігентныя масы жыдоўства, асабліва ў местах, ня могуць яшчэ пазбыцца ...»,
«Месты і мястэчкі, у якіх салідную перавагу мела жыдоўскае насяленьне ...»

Ф. Багушэвіч:
«... а хоць зараз Прыбалдоў за ахмістрыню, як за паню, возьме да места.»
«Пачакаўшы гадок - другі, мы відзім, што Бартак чыста перамяніўся, раздалікаціўся : на полі не бывае, зімой у месце гуляе.»

Ц. Гартны:
«... маці мая заўсёды прыносіла мне з места гасцінца, цукеркаў ці пернікаў ...»

М. Гарэцкі:
«Тутака пакояцца германскія воіны, забітыя пры абароне места С.»

Пытаўся [id268104389|Сцяпан Еўтух].
==================================
Ці з'яўляецца выкарыстанне прыназоўніка "у" замест "а" ў выпадку фармату "гадзіны:хвіліны" больш карэктным? Напрыклад: "Будзільнік зазвінеў у 6:17 раніцы". (Калі можна, то ананімна).

* * * 

Ужыванне «у» у гэтым сэнсе раўнапраўнае з «а». Звернемся да Тлумачальнага слоўніка:

Спалучэнне з прыназоўнікам «у» выражае:
...
Часавыя адносіны
 10. з вінавальны склон. Ужываецца для ўказання на момант або час, калі што-н. адбываецца. У позні час. Спаткаліся ў маладыя гады. У пан з 15 на 16 студзеня. ▪ Добра ў лузе ў час палудны! Колас. У рашаючыя моманты ён [беларус] выступаў са зброяй у руках адкрыта і біўся насмерць. Крапіва. // Ужываецца для вызначэння якога-н. моманту, часу, перыяду. Прыехаў у пяць гадзін. 
...
(http://www.skarnik.by/tsbm/85054)

Спалучэнне з прыназоўнікам «а» выражае:
...
 Часавыя адносіны
 Ужываецца, каб паказаць дакладны або прыблізны час дзеяння. Мы пайшлі ў поле а вясне. Куляшоў. Васіль Іванавіч выехаў з сяла а самай поўначы. Лынькоў. Гадзіне а дзевятай раніцы.. [Насця і Мікалай] падышлі да Ласінага. Шамякін.
...
(http://www.skarnik.by/tsbm/1)

На тэму называння часу ў беларускай мове раім паглядзець адзін з выпускаў праграмы «Моўнік»: http://youtu.be/bNmCs4YdCjc
==================================
Шаноўныя! А як будзе "приложение"?
 А яшчэ ніколі не разумела дакладнае значэньне слова "летась"

*** 

Вітаем! 

"Приложение" мае розныя значэнні. У сэнсе камп'ютарнай праграмы гэта "праграма" (гл. таксама ранейшы адказ - http://vk.cc/3fCaRX), у сэнсе дадатковага матэрыялу да ліста або дадатку да асноўнага дакумента (напр. дагавора) гэта "дадатак". У сэнсе файлаў, далучаных да электроннага ліста - "дадатак" па аналогіі з дадаткам да звычайных лістоў або "далучэнне" (як працэс, дзеянне). Удакладніце, ці гэта вы мелі на ўвазе.

Летась - у мінулым годзе.

Пыталася [id157763317|Віталія Кл]
==================================
Значэнне слова "уюнашы"? нядаўна сустрэў у Людмілы Рублеўскай, здаецца.

* * *

Хутчэй за ўсё, гэта фанетычны варыянт множнага ліку расейскага слова «юноша», выкарыстаны аўтарам дзеля стылізацыі.

Па-беларуску маладога чалавека мужчынскага полу называюць «хлопец», «юнак» або «дзяцюк».

Пытаўся [id116613774|Максім Лісоўскі]
==================================
Мяне ўжо не першы год хвалюе назва рэспубліканскага конкурса "Гавары па-беларуску"... Мне вельмі не падабаецца "гавары" у гэтым кантэксце. Мне здаецца, лепей было б "размаўляй"... Як вы ставіцеся наконт гэтай назвы? Наколькі гэта па-беларуску?

* * *

Сумнявацца ў натуральнасці дзеяслова «гаварыць» не варта.

1. Гэта слова ўжываецца ў народнай мове і пашырана на ўсёй тэрыторыі Беларусі (гл. далучаную мапу з Дыялекталагічнага атласа беларускай мовы).

2. «Гаварыць» фіксуецца як сучаснымі, так і дарэформавымі слоўнікамі.

3. Гэты дзеяслоў шырока ўжываецца ў творах беларускіх класікаў.

4. Слова мае праславянскае паходжанне, таму ў розных варыяцыях прысутнічае ў большасці славянскіх моў, у тым ліку ва ўкраінскай мове — найбліжэйшай да беларускай.

Такім чынам, ніякіх падстаў пазбягаць гэтага слова няма. Наадварот, ужыць у назве конкурсу дзеяслоў «размаўляць» было б не зусім слушна, бо ён найперш азначае «весці размову, гутарку, мець зносіны», а «гаварыць» значыць «валодаць мовай, выражацца з дапамогаю слоў, вымаўляць, выгаворваць гукі мовы, словы, фразы» — якраз гэтыя якасці дэманструюць удзельнікі конкурсу.

Беларуская мова мае шмат тэрмінаў гаварэння, якія розняцца паводле семантыкі ды стылістыкі. З гэтай лексікай можна пазнаёміцца ў публікацыі мовазнаўца Юрася Пацюпы «Тэрміны гаварэньня й аднакаранёвая лексыка» — http://paciupa.livejournal.com/840.html.

Пыталася [id37295252|Оля Шейко]
==================================
Original: http://cs619628.vk.me/v619628756/781d/prAH1Rfukw0.jpg
==================================
Тэлеканал [club30608916|«БелМузТВ»] пачаў карыстацца беларускай мова.

Музычныя навіны на тэлеканале цяпер будуць ісці на беларускай мове. 

http://tuzin.fm/zhamerun/1514/telekanal-bielmuztv-pierajsou-na-bielaruskuju-movu.html
==================================
Мы ведаем беларускую мову і гатовыя дапамагчы вам даведацца пра яе больш! У нашай суполцы кожны можа задаць любое пытаньне, датычнае беларускае мовы, як па-расейску, так і па-беларуску з дапамогаю функцыі «прапанаваць навіну» (предложить новость). Адкажам на пытаньні як па афіцыйным правапісе (наркамаўка), так і па клясычным (тарашкевіца). Можаце таксама дадаткова пазначаць правапіс, на якім вы б хацелі бачыць наш адказ.

Беларуская мова — багатая ды разнастайная. Адказы нават на нескладаныя пытаньні могуць аказацца карыснымі ня толькі вам, але й шырокаму колу людзей. 

Пытайцеся — будзем радыя дапамагчы!
==================================
Дзень добры! Ёсьць такое пытаньне: калі ўжываецца «й», а калі «і» паміж словамі ў клясычным правапісе? Напрыклад: «словы й гукі» ці «словы і гукі»? Як правільна? Раскажыце пра гэта больш падрабязна. Дзякуй!

* * * 

Вітаем!

«Й» у клясычным правапісе ўжываецца ў месцы яго вымаўленьня. Возьмем пададзены Вамі прыклад:
афіцыйны правапіс: словы і гукі,
клясычны правапіс: словы й гукі,
вымаўленьне: словы [й] гукі.
То-бок вымаўленьне супадае для наркамаўкі й тарашкевіцы.

Цяпер пра вымаўленьне. Гук [й] узьнікае пасьля галосных. Вытрымка з БКП-2005:
«Пасьля словаў, якія канчаюцца на галосны, злучнік і часьцінка і складовае можа пераходзіць у й нескладовае: былі і зьніклі = былі й зьніклі, сьветла і ўтульна = сьветла й утульна, “Яна і я” = “Яна й я”, то і ён ня ведае = то й ён ня ведае.»

Пытаўся [id6059275|Васілій Сідарок].
==================================
Аднойчы чуў, яка па-беларуску будзе слова "электрічка", але ўжо забыўся. Дзякуй!

* * *

Размоўны стыль дапускае ўжыванне слова «электрычка» (тлумачальны слоўнік — http://www.skarnik.by/tsbm/95694). 

У афіцыйнай сферы гэты від транспарту мае назву «электрацягнік» або «электрапоезд». 

Магчыма, забытае вамі слова — «электрацыя». Перасцеражом ад яго ўжывання, бо, па-першае, гэта нядаўні наватвор, незафіксаваны ў слоўніках і вядомы толькі ў пэўных колах, па-другое, яго ўтварэнне супярэчыць законам беларускай мовы, на -цыя канчаюцца толькі словы іншамоўнага паходжання (адукацыя, інфляцыя, арганізацыя і пад.), але іншамоўнага слова, ад якога магла б утварыцца «электрацыя» — няма. Такім чынам, да гэтага слова нельга ставіцца сур’ёзна, яно належыць да катэгорыі слэнгу, разам з «электронам» ды некаторымі іншымі найменнямі.

Пытаўся [id1099848|Дима Гомон]
==================================
Скажыце, калі ласка, ці правільна ўжыта словазлучэнне "скарыцца перад ворагам"

* * *

Вітаем.

Так, словазлучэнне ўжыта правільна. 

Такое кіраванне дзеяслова "скарыцца" пацвярджаецца прыкаладам з Тлумачальнага слоўніка беларускай мовы:

Бяда, відаць, зламала Кудзіна, і ён ужо крыху скарыўся перад абставінамі. Радкевіч.

Іншыя прыклады з літаратуры:

Якая ж яна, смерць тых, хто не мог скарыцца перад чужынцамі гэтак жа, як не скарыўся ён, гэты хлапчына? (Іван Шамякін. Гандлярка і паэт)
 
Канчаткова скарыўся перад ім Пскоў. (Вітаўт Чаропка. Уладары Вялікага Княства)

Дадзены дзеяслоў ужываецца таксама з кіраваннем каму-чаму:

 Не так даўно яна яшчэ спадзявалася, што пераможа яе праўда, што пяшчотамі сваімі і дабрабытам яна прымусіць хлопца скарыцца не ворагу — ёй, адной ёй і жыць так, як жыве яна. (Іван Шамякін. Гандлярка і паэт)

 Каварнаму лёсу скарыцца? (Алесь Звонак. Над безданню)

Пыталася [id206594905|Евгения Прокопчук]
==================================
Вітаю. Урывак зь вершу Купалы:

Нашу яго ў жывой душы,
Як вечны светач-полымя,
Што сярод цемры i глушы
Мне свецiць мiж вандоламi.

Што значыць "між вандоламі"?

* * * 

Вітаем!

У кнізе мовазнаўца Івана Лепешава «Лінгвістычны аналіз тэксту» тлумачыцца якраз гэты выпадак:

У вершы Я. Купалы «Спадчына» ёсць страфа пра Бацькаўшчыну, як самы дарагі для паэта скарб: «Нашу яго ў жывой душы, як вечны светач-полымя, што сярод цемры i глушы мне свеціць між вандоламі». Сэнс назоўніка вандол у хрэстаматыі для дзевяцікласнікаў паясняецца так: «роў, глыбокая даліна». Але дастаткова накласці гэта тлумачэнне на слова вандол у Купалавай страфе, як адразу адчуецца недарэчнасць, бяссэнсіца.

Ёсць гэта слова i яшчэ ў адным вершы Я. Купалы — «На Даўгінаўскім гасцінцы»: «Ах вы, шляхі!.. З гары на горку кульдык-кульдык, то ўвысь, то ўдол; збярэшся з думкай на гаворку, а тут пад зад цябе вандол...» Тут вандол — ‘калдобіна, выбоіна, ухаба’. Гэта слова з польскай мовы (wądól), дзе яно мае тое самае значэнне. Між іншым, вандола (жаночы род) ужываецца са значэннем ‘выбоіна’ i ў гаворках Дзятлаўскага раёна (засведчана ў «Матэрыялах да слоўніка Гродзенскай вобласці» Т.Сцяшковіч).

Што да верша «Спадчына», то тут («...мне свеціць між вандоламі») слова вандол атрымала сэнсавае прырашчэнне, выкарыстана ў індывідуальна-аўтарскім, метафарычным значэнні ‘перашкода’.

(http://ebooks.grsu.by/lepeshay/6-slovy-z-sensavym-pryrashchennem.htm)

Сваю інтэрпрэтацыю выказвае літаратуразнаўца Уладзімір Калеснік у кнізе «Тварэнне легенды» (гл. далучаную выяву).

Паводле Этымалагічнага слоўніка, гэта слова паходзіць з польскай мовы:

Вандол ’невялікая выбоіна, ямка’ (КЭС, Касп.); ’ухаба,
выбай, калдоба’ (Яшк.), вандола (Сцяшк. МГ). 3 польск.
wędół ’тс’ (Брукнер, 597).

У польска-беларускім слоўніку (Волкава, Авілава) яно перакладаецца наступным чынам:

wądół , ~ołu роў; лагчына; лог

Пытаўся [id4302383|Зьміцер Лазаковіч]
==================================
Добры дзень! Падкажыце,калі ласка, як перакласці на беларускую мову слова "стаканчик" у выразе "мороженое в вафельном стаканчике". Дзякуй.

* * * 

Вітаем!

У гэтым кантэксце — кубачак.

Шклянка не пасуе, бо ў самім слове ўказваецца шкло і, раз узнікаюць пытанні пра «вафельный стаканчик», ад шкла дагэтуль не спрабавалі абстрагавацца.

Гэтаксама і ў тлумачальных слоўніках шклянка тлумачыцца як шкляная пасудзіна. А вось «кубак», нягледзячы на тое, што вядомы ў якасці перакладу рускага «чашка», «кружка» усё ж пасуе і для «стакана», у тым ліку папяровага, пластыкавага ці вафельнага. «Невялікая, звычайна з ручкай, фарфоравая гліняная ці іншая пасудзіна для піцця». Звычайна — значыць не заўжды. Для такіх нешкляных «стаканов» у англійскай мове могуць ужываць cup, у польскай могуць ужываць падобнае да нашага слова kubek (аналогія ў тым, што анг. glass i пол. szklanka ужываюцца для шклянкі як шкляной пасудзіны, а cup i kubek звычайна ўжываюцца для «кружки»/«чашки»).

Гэтай жа думкі прытрымліваецца мовазнавец Юрась Бушлякоў:

«Кубак — слова сэнсава шырокае, таму яно абсалютна дарэчы для называньня аднаразовага посуду. Вось жа, кубак, кубачак можа быць ня толькі фарфоравы, скажам, ці гліняны, можа быць таксама поліэтыленавы, папяровы». 

(http://www.svaboda.org/content/transcript/788387.html)

Такім чынам, «вафельный стаканчик» — «вафельны (вафлевы) кубачак».

Адзначым, што конусападобны кубачак з вострым дном можна называць вафлевым ражком.

Пыталася [id665172|Ирина Акушевич]
==================================
Як перакласці тарашкевіцай "Ваши объявления"

* * *

Ваши объявления — вашы абвесткі (аб’явы).

Трэба адзначыць, што назоўнік «аб’ява», як і дзеяслоў   «аб’явіць»,  замацаваліся ў нашай мове за савецкім часам пад уплывам мовы расейскай.

Пра іх ненатуральнасьць згадваў Станіслаў Станкевіч ў артыкуле «Русіфікацыя беларускае мовы ў БССР і супраціў русіфікацыйнаму працэсу» (http://knihi.com/Stanislau_Stankievic/Rusifikacyja_bielaruskaje_movy_u_BSSR_i_supraciu_rusifikacyjnamu_pracesu.html).

Салідарны зь ім і мовазнавец Павел Сьцяцко, які ў працы «Культура мовы» перасьцерагае ад ўжываньня гэтых варыянтаў, а таксама заўважае, што яны не фіксуюцца ў дарэформавых слоўніках (гл. далучаную выяву).

Такім чынам, раім аддаваць перавагу словам «абвестка» і «абвясціць».

Пытаўся [id166473962|Аляксандр Дзягцярэнка]
==================================
Добры дзень! Падкажыце, калі ласка, што гэта за форма слова такая вось у гэтым сказе: "... будуць глуха гусці лясы па гарах і усё гусцей ЛЯЦЕЦЬМЕ снег на пустэльным перавале."?

* * * 

Вітаем.

Гэта форма простага будучага часу (пры яе ўтварэнні не выкарыстоўваецца дапаможны дзеяслоў "быць"). 

Прыклады ўжывання:

рабіць:
▷ я рабіцьму, ты рабіцьмеш, ён рабіцьме, мы рабіцьмем, вы рабіцьмяце, яны рабіцьмуць

Просты будучы час выразна абмежаваны паўднёва-ўсходняй дыялектнай зонай беларускай мовы. Ва ўкраінскай мове ён мае татальны характар (я робитиму, ти робитимеш, він робитиме і г.д.).

На сённяшні дзень гэта форма пашыраецца, асабліва ў моладзевым асяродку, як складовая частка колісь рэпрасаваных адметных граматычных рысаў нашай мовы.

Пытаўся Аляксандр Брундукоў
==================================
Вітаю!
Падкажыце калі ласка, ці ёсць розніца ў словах "акром","акрамя","апроч","апрача" ?

* * *

Добры дзень!

Розніцы няма. Усе гэтыя прыназоўнікі маюць наступнае значэнне:

1. За выключэннем каго-, чаго-н., не лічачы каго-, чаго-н. 

— Папрадаваў усё, апрача хаты. (Гарэцкі)

— Апроч сілы, мне нічога бацька не пакінуў... (Колас)

— Ёсць пахвалы, якія для разумнага чалавека горш за разгром, бо ён адчувае, што аб яго працы больш нічога нельга сказаць, акрамя агульных слоў — «добра», «варта ўвагі», «крок наперад», «уклад у навуку, літаратуру». (Шамякін)

— Усе партызаны, апрача сакратара, былі незнаёмыя людзі. (Шамякін)

— Ганначка вельмі пільна паглядзела ў той бок і нічога, апроч светлай плямкі ў сіне-зялёнай смузе лесу, не ўбачыўшы, сказала: — У іх ёсць хлопчык Ігар. (Брыль)

2. Звыш чаго-н., у дадатак да чаго-н.

— Акрамя «зайцавага хлеба» ў бацькавай скрынцы бывае шмат якіх цікавых рэчаў. (Лынькоў)

— На папялішчы, апрача печы, тарчалі шкілеты абгарэлых жалезных ложкаў. (Якімовіч)

— Апроч усяго, Аўгіння ўмела накіраваць справу так, што верх заставаўся за ёю. (Колас)

— За сталом, акрамя іх, сядзела яшчэ жанчына год пад сорак... (Караткевіч)

Трэба адзначыць, што сучасныя нарматыўныя слоўнікі не фіксуюць прыназоўніка «акром», а ў «Тлумачальным слоўніку беларускіх прыназоўнікаў» гэта слова пазначана як абласное, таму раім аддаваць перавагу нарматыўным варыянтам.

Пытаўся [id268104389|Ściapan Jeútuch]
==================================
Добры дзень, як годна перакласьці:
- "заверіть печатью"
-"тавар прыйшоў", бо вядома бальшыня тавару хадзіць ня можа

* * *

Дзень добры!

1. Заверить печатью — засведчыць пячаткай (http://www.skarnik.by/rusbel/62070).

2. Паводле тлумачальнага слоўніка, у другім значэнні слова «прыйсці» якраз азначае «быць дастаўленым да месца прызначэння» (http://www.skarnik.by/tsbm/65540), таму такое ўжыванне дапускаецца.

Калі гаварыць пра тавар, то ён, натуральна, можа яшчэ «паступіць» і «прыбыць».

У дадзеным выпадку можна ўжыць таксама няпэўна-асабовую канструкцыю: тавар прывезлі (даставілі, прыслалі, прыгналі).

Пытаўся [id255836744|Iгар Кiволя]
==================================
Дзень добры.
Цікавяць словы для абазначэння няпэўных рэчаў, можна жарганізмы.
(фігня, лайно, ліха, лухта). Ці ёсць якія добрыя словы для такога кшталту сітуацый? Прыклад ужывання:
- Падай мне гэтае лайно. (гэтую фігню).

* * *

Вітаем.

З літаратурных варыянтаў для Вашага прыкладу лепш за ўсё падыходзіць слова "трасца", якое ў літаратурнай мове мае значэнне нечага няпэўнага, невядомага. Напрыклад:

[Садовіч: ] — Усяго, брат, было: і карты, .. і ўсякая трасца. Вось жа я і ўцёк ад усяго гэтага. Абрыдзела і астачарцела. (Я. Колас)
[Астап: ] — Знойдзе ружжо ці яшчэ якую трасцу, дык яму абавязкова трэба, каб да парадку давесці, праверыць ды выстраліць. (М. Лынькоў)

Як сінонімы могуць выкарыстоўвацца словы "штука", "штуковіна", "халера".

Але ў штодзённым маўленні Вы можаце выкарыстоўваць тыя словы і выразы, якія здаюцца Вам найбольш трапнымі і адпаведнымі сітуацыі. Варта таксама памятаць, што некаторыя словы (трасца, халера), апрача названага, маюць значэнне лаянкавых. Гэта пэўным чынам абмяжоўвае сферу іх выкарыстання. 

Пытаўся [id9175781|Yurka Kozak]
==================================
Здравствуйте! мой вопрос: после аббревиатуры на английском Языке, где последняя буква - гласная, у будет нескладовым?:)

* * *

Вітаем!

На падобнае пытанне ў Цэнтры даследаванняў беларускай культуры, мовы і літаратуры НАН Беларусі ў свой час быў атрыманы такі адказ:

"Абрэвіятуры з’яўляюцца самастойнымі структурнымі адзінкамі ў сказе, таму пры напісанні арфаграм трэба кіравацца менавіта іх літарным прадстаўленнем (а не расшыфроўкай), г.зн., калі абрэвіятура заканчваецца на галосную літару, то пішацца (у адпаведнасці з правіламі) ў нескладовае".

Відаць, гэтага правіла варта прытрымлівацца і ў дачыненні да абрэвіятур, аформленых лацінскім шрыфтам. Гэта меркаванне пацвярджаецца наступнымі прыкладамі ўжывання:

Ён быў устаноўлены UNESCO ў мэтах абароны моўнай i культурнай разнастайнасцi ў памяць аб падзеi, якая адбылася ў 1952 годзе ў Бангладэш (Народная Воля. Online-версія. Польская мова — шостая ў Еўрасаюзе. 2013, 27 лютага).

Відэаролік, на якім Крым быў паказаны ў складзе Расіі, быў выдалены з акаўнта FIFA ў Youtube (Наша Ніва. Online-версія. FIFA выдаліла відэа з расійскім Крымам. 2014, 30 кастрычніка).

Вядомы экспэрт, дарадца прэзыдэнта Польшчы па міжнародных справах Роман Кузьняр лічыць, што пытаньне існаваньня тайнай турмы CIA ў Польшчы павінна быць высьветлена раз і назаўсёды (Сайт Polskieradio.pl. Скандал вакол турмы ЦРУ ў Польшчы. 2011, 30 мая).

Пытаўся [id5622622|Александр Абдулхаков]
==================================
дзень добры. 
які з гэтых 2 варыянтаў правільны: зімні сад ці зімовы сад? ці абодва маюць права на існаванне?

* * * 

Дзень добры.
Прыметнікі "зімні" і "зімовы" ў сучаснай літаратурнай мове сапраўды маюць аднолькавае права на існаванне. Яны фіксуюцца асноўнымі сучаснымі нарматыўнымі слоўнікамі, напр.:

Граматычны слоўнік прыметніка...
http://slounik.org/search?dict=prym&search=%D0%B7%D1%96%D0%BC%D0%BD%D1%96&x=0&y=0
http://slounik.org/search?dict=prym&search=%D0%B7%D1%96%D0%BC%D0%BE%D0%B2%D1%8B&x=0&y=0
Слоўнік беларускай мовы - 2012
http://slounik.org/search?dict=sbm&search=%D0%B7%D1%96%D0%BC%D0%BD%D1%96&x=0&y=0

Іх існаванне пацвярджаецца прыкладамі з нашай мастацкай літаратуры:

Ў мярцвячых лісцях зімняй стужы
Стаіўся месячык дасужы,
На шыбах беліць ён палотны,
Такі тужлівы і маркотны. (Якуб Колас. Новая зямля)

Помню, якраз на зімняга Міколу. (Васіль Быкаў. Кар'ер)

На сажалках з-пад лёду паяўлялася днём вада, хаваючы зімні снег і скоўваючы яго пасля чыстым-чыстым лёдам, - і дрэвы ў інеі, і сонца, выплыўшы з-за лесу, відаць у ім, як у люстэрку. (Іван Пташнікаў. Ірга каласістая)

Скідае лес убор зімовы. 
І шум другі на лад-спеў новы
Над борам цягне несканчона. (Якуб Колас. Новая зямля)

Быў зімовы вечар. (Эліза Ажэшка. Дзюрдзі)

Зімовы дзень блішчыць тысяччу агнёў. (Змітрок Бядуля. Малыя дрывасекі)

Руска-беларускі слоўнік (пачынаючы з выдання 1953 года) перакладам словазлучэння "зимний сад" падае "зімовы (зімні) сад"

http://www.skarnik.by/rusbel/83154

Пыталася [id226481034|Марына Леута]
==================================
Дзень добры.
Адкажыце. Для абазначэння слова "Инструмент" (напрыклад Дрыль) трэба выкарыстоўваць слова Прылада?

Падкажыце, калі ласка, дзе знайсці пераклады тэнічным тэрмінам.
Напрыклад
"болт, гайка, вінт, шуруп, шайба, шпилька, шпонка.. "

*** 

Вітаем!
Слова "инструмент" лепш перакладаць "інструмент", бо яно мае шырэйшае значэнне, чым слова "прылада". Акрамя таго, "інструмент" можна ўжыць як зборны назоўнік для абазначэння ўсёй сукупнасці прылад інструментаў, а "прылада" - толькі ў адзінкавым значэнні.

Болт - болт, ніт
Гайка - гайка
Винт - вінт, шруба 
Шуруп - шруба, шуруп
Шайба - шайба
Шпилька - шпілька
Шпонка - шпонка

Удакладненне наконт слоў "вінт", "шруба" і "шуруп". Паводле тлумачальных і перакладных слоўнікаў вінт і шруба у сэнсе злучальнай дэталі са спіральнай нарэзкай - сінонімы. 
"Шуруп" - прыватны выпадак "винта". І сучасныя руска-беларускія слоўнікі "шуруп" перакладаюць як "шруба", г.зн. не вузкім паняццем, а шырокім, г.зн. як той жа "винт". Слова "шруба" аказваецца невыразным. Тлумачальныя слоўнікі, якія маюць прыярытэт над перакладнымі, не адрозніваюць шрубу увогуле (винт) і шрубу для дрэва (шуруп), г.зн. слова "шруба" - агульнае, як і "вінт".
Каб пазбегнуць невыразнасці, можна ўмоўна размежаваць гэтак: винт - вінт, шуруп - шруба. Як варыянт - для "шурупа" выкарыстоўваць слова "шуруп", якое фіксуецца ў Беларускай энцыклапедыі ў артыкуле "вінт" і апісваецца як вінт для дрэва, а таксама ёсць у Тэхнічным слоўніку Беларускай навуковай тэрміналогіі (выданне 1932 г., г.зн. дарэформенная лексіка).

Пытаўся [id9175781|Yurka Kozak]
==================================
#вымаўленьне

ГУЧАНЬНЕ СЛОВА

Кра[йі]на, [йі]сны, [Йі]ўе, перад [йі]мі

Літара і вельмі часта абазначае на пісьме не адзін, а два гукі: [і] плюс [й] (ёт). Рэч у тым, што для нашай мовы зьбег галосных у межах адной марфэмы — адной структурнай часткі слова — не характэрны. Такі зьбег (іначай — зеўраньне) галосных, як правіла, разьбіваецца ётам.

У сярэдзіне слова [й] разьвіваецца пасьля ўсякага галоснага перад [і]: кра[йі]іна (перад [і] тут абавязкова [й] — не кра[і]на вымаўляем, а кра[йі]на), га[йі], ру[йі]на, хаке[йі]ст, тва[йі]х, за[йі]нець і г.д.

Узьнікае ёт таксама на пачатку слова перад націскным — акцэнтую на гэтым увагу — [і]: [йі]ней, [йі]ншы, [йі]рад, [йі]сны, [йі]ўе (Іўе), [йі]ндыя (Індыя). У такіх выпадках заўсёды памятайма, што вымаўляем ня так, як напісана: канечне трэба прыкрываць ётам націскны [і].

Ведаючы пра ёт на пачатку слова, мы не памылімся пры вымаўленьні гукаў на слоўным стыку. Ёт зьмякчае папярэдні зычны — значыць, па-беларуску скажам: [з’йі]мі (зь імі), [з’йі]раю (зь Іраю), [з’йі]ншымі (зь іншымі). Але ў тым разе, калі пачатковы [і] не знаходзіцца пад націскам, ётацыі ня будзе. Гаворым: [і]голка, [і]ван, сустрэліся [зы]ванам, вярнуліся [зы]нстытуту, сядзелі [зы]нструкцыяй.

Юрась Бушлякоў — Жывая мова
==================================
Сюдою туды, а тудою сюды. Расейская мова ў вуснах беларусаў

Піша Вінцук Вячорка

Цягам гісторыі ня толькі мова ўсходніх суседзяў уплывала на беларускую. Бывала і наадварот. Разам зь беларускімі навукоўцамі й майстрамі (часьцяком прывезенымі туды ґвалтам) у мову Масковіі траплялі й прынесеныя імі словы...

Чытаць цалкам: http://kli4nik.info/archives/14302
==================================
Original: http://gdb.rferl.org/2483F332-7930-49FE-B81E-A693D86B4C0B_w640_r1_s.jpg
==================================
Прывітаньне, цікавіць пераклад слова "завещание"(у сэнсе перадача маёмасьці), "чиновник" (магчымыя варыянты акром "чыноўнік") і маю спытацца хто такі "ўраднік"

* * * 

Вітаем.

1) У сучаснай літаратурнай мове для азначэння 'афіцыйнага дакумента з выказанай кім-н. воляй аб яго маёмасці на выпадак смерці' выкарыстоўваюць слова "завяшчанне" і, адпаведна, дзеяслоў "завяшчаць". Гэта — запазычанні з рускай мовы. Аднак, у розныя часы "завяшчанне" называлася па-рознаму:

► У пачатку XX ст. было шырока распаўсюджана слова "тэстамент". Гэта слова мае лацінскае паходжанне і прыйшло да нас праз польскую мову. Аднак, яно мае некалькі недахопаў: 1) яго лацінская будова эстэтычна выдзяляе яго з усходнеславянскага кантэксту; 2) ад яго цяжка ўтыварыць дзеяслоў ("завяшчаць" — "??").

► У пошуках уласнага адпаведніка можна звярнуцца і да старабеларускай мовы. У часы Вялікага Княства "завяшчанне" называлася "лекгацыя" або "духовница" ("завяшчаць" — "лекговати"). Дыграф "кг" тут абазначае выбухны гук "ґ" (як у слове "гонта"). Гэтыя варыянты сведчаць аб багацці даўняй мовы Вялікага Княства, але яны абсалютна непрыдатныя для сучаснай беларускай мовы. Іх не ведае пераважная большасць людзей, у іх аснове ляжыць незразумелы корань і яны маюць невялікі шанец увайсці ў актыўны ўжытак.

►Адпаведнік рускаму "завяшчаць" можна знайсці і ў народнай мове. У драматычнай аповесьці М. Гарэцкага "Антон" мы чытаем:

• Ён [Антон] у новым жупане, у новых лапцях з нядаўна забарсанымі белымі аборамі, у белых штанах; пояс на ім прыгожы старасвецкі, што нябожчык дзед адказаў. (Максім Гарэцкі. Антон)

У слоўніках для дзеяслова "адказаць" падаюць наступныя значэнні:

▷ адказваць, адказаць што — 2) завещевать, завещать; далей: адказ м. — 2) завещание (Беларуска-расійскі слоўнік Байкова-Некрашэвіча)
▷ адказаць — 1) ответить; 2) завещать (Беларуска-рускі слоўнік для школьнікаў А. Булыкі)
▷адказаць — завещать (Шимкевич, Ф. С. Собраніе словъ Литовско-Русскаго (Бѣлорусскаго) нарѣчія. По мужицкому выговору) гл. фота са слоўніка

Слова "адказаць" таксама фіксуецца ў сучасным Тлумачальным слоўніку літаратурнай беларускай мовы (ТСБЛМ), выдадзеным Інстытутам беларускай культуры зборы "Беларуская навуковая тэрміналёгія" і нават у Беларуска-рускім слоўніку Кандрата Крапівы

▷ адказваць несов. 1. в разн. знач. отвечать; 2. завещать; 

Прааналізаваўшы ўсе крыніцы можна сказаць, што вы маеце выбар: 1) карыстацца рускім "завяшчанне", "завяшчаць"; 2) лацінскім "тэстамент; 3) і ўласна беларускім "пасмяротны адказ" і "адказаць".

2) Пры жаданні слова "чыноўнік" можна замяніць словам "службовец". 

"Ураднік" — гэта
• (у Вялікім Княстве Літоўскім) — службовая асоба, якая зацвярджалася вялікім князем, ваяводамі і старостамі з абраных кандыдатаў і была пажыццёвай або да паступлення на вышэйшы ўрад (земскія ўраднікі, судовыя ўраднікі)
• (у Расійскай імперыі) — ніжэйшы чын павятовай паліцыі або унтэр-афіцэр у казацкім войску царскай армі

Пытаўся [id255836744|Iгар Кiволя]
==================================
Original: http://ic.pics.livejournal.com/spooky12/38893092/17225/17225_original.jpg
==================================
Добры вечар!
Падкажыце, калі ласка, якія існуюць вітанні ў беларускай мове? Якія больш за ўсё адпавядаюць нашай беларускай спадчыне? А якія проста перакалькаваны з расейскай ці іншых моў? Якія не варта выкарыстоўваць, якія няправільныя? А якія насупраць з'яўляюцца здабыткам народу? Якія існуюць формы?

* * * 

Вітаем.

1) Беларуская мова мае вялікі шэраг вітанняў. У залежнасці ад часу дня людзі могуць здаровацца словамі:

• Добры дзень / Дабрыдзень
• Добры вечар / Дабрывечар
• Дабранач

2) Агульныя вітанні, незалежна ад часіны сутак:

• Здароў, Здароўця (для асоб мужчынскага полу)
• Здарова, Здаровенька, Здаравенька (для асоб жаночага полу)
• Вітаю, мае вітанні (незалежна ад полу)

Не трэба казаць мужчыну "Здарова", як і жанчыне "Здароў". Беларуская мова мае строгую радавую дыферэнцыяцыю такіх вітанняў. Параўн. італьянскае Bravo! (Малайчына! – м. р.) і Brava! (Малайчына! – ж. р.). Мяняць іх месцамі недапушчальна.

3) Таксама існуюць і напаўзабытыя сучаснай літаратурнай мовай вітанні:

• Дабраслаў ("дабром слаўлю"); ужывалася ў цэнтральнай Беларусі
• Чалом (такім вітаннем выказвалі вялікую пашану, яно шырока ўжывалася ў народных песнях):
 ► «Чалом, чалом, вераб’ю, лятуць к табе госьці, Ляці баржджэй пераймаць важных егамосьцяў»
 ► «Накрыўшы вочкі чабром, чабром, Давала дзеўкам чалом, чалом» (Купальская песня)
 ► «Ой, Чалом, Чалом табе, Беларусь!» (Янка Купала)
 ► – Гэй, чалом табе, чалом, Беларусь, Ўся староначка бяздольная! (Максім Багдановіч)

4) Да скалькаваных з рускай мовы выразаў адносіцца распаўсюджанае сёння слова "прывітанне" ў значэнні "здароў", якое ўжываецца для замены запазычанага "прывет".

Іншае новаўвядзенне ў беларускай мове — выраз "Добрай раніцы". Ён шырока распаўсюдзіўся за савецкім часам і стала замацаваўся ў сучаснай літаратурнай мове. 

Да гэтага беларусы ранкам і днём зычылі адзін аднаму "Добрага дня". Гэта пацвярджаюць сучасныя нарматыўныя слоўнікі, прыклады з мастацкай літаратуры і дыялектныя зборы. Прывядзем колькі прыкладаў:

• ДОБРЫ ДЗЕНЬ! Вітанне. "Вітаюць ранком: добры дзень!" Семанавічы Лельч. (І. Я. Яшкін. Словы з наваколля і самой Тураўшчыны)
• Дзень добры!; Добры дзень! — прывітальны зварот пры сустрэчы раніцай або днём. (Тлумачальны слоўнік беларускай мовы)

Яскравы прыклад ранішняга вітання дае сцэна з апавядання К. Чорнага "Начлег у вёсцы Сінегах" (спасылка: http://knihi.com/Kuzma_Corny/Nacleh_u_vioscy_Siniehach.html):

► Прывыкшы да трывожных раніц, я ўскідаю раптам угору галаву і стараюся разагнаць каменную ранішнюю дрымоту. Малады дзень ледзьве прапускае праз маленькае сенечнае акенца першае святло сваё... Я ўстаў і пабудзіў Скабакова. Я ўвайшоў у хату. Жанчына рвала на кавалкі старую, зношаную да адных дзірак сарочку.

- Добры дзень, - сказаў я.
- Добры дзень, - адказала жанчына.
- Дзякуем за начлег, мы ўжо ідзем.
- Ідзіце.

P.S. Для дадатковай інфармацыі прыкладаем фота рубрыкі "Культура мовы" ў Беларускай газеце №7 (125) ад 28 студзеня 1943, прысвечанай вашаму пытанню.

Пытаўся [id214807893|Руслан Карамышаў]
==================================
Original: http://ic.pics.livejournal.com/spooky12/38893092/7143/7143_original.jpg
==================================
Дзень добры.
Адкажыце калі ласка.
Ці ўласцівы беларускай мове кароткія прыметнікі.
Напрыклад:
"мы ўдзячны Вам за цікавасць да нашага прадпрыемства"

*** 

Добры дзень.

Якасныя прыметнікі ў беларускай мове ўжываюцца пераважна ў поўнай форме. Поўная форма якасных прыметнікаў у ролі выказніка - агульная норма для ўсіх стыляў беларускай літаратурнай мовы.
Кароткія прыметнікі ў назоўным склоне адзіночнага ліку маюць нулявы канчатак у мужчынскім родзе: рад, повен, чуцён, дуж, весел, смуцен; канчатак -а - у жаночым родзе: чутна, рада, шчасліва; -а не пад націскам і -о пад націскам - у ніякім родзе: дзіця рада, акно чыста, добрае далёка чутно; -ы(-і) - у назоўным склоне множнага ліку: рады, вясёлы, дорагі. Кароткія прыметнікі не скланяюцца, змяняюцца толькі па родах і ліках. У сказе выконваюць функцыю выказніка: Стаў чырван месяц круглаліцы (К-с). Даль імгліста, нерухома - не відна нічога (К-с).
У беларускай мове ўжыванне кароткіх прыметнікаў абмежаванае: яны сустракаюцца пераважна ў паэтычных творах, дзе іх выкарыстанне вымагаецца рытмам і рыфмай: I люб і смуцен час прыгоды, калі душа ўсяе прыроды з тваёю злучана душою (К-с). I ўсё мілагучна для слыху майго: і звонкае "дзе" і густое "чаго" (Панч.).
Кароткую форму як агульную норму літаратурнай мовы маюць прыналежныя прыметнікі ў назоўным і вінавальным склонах пры неадушаўлёных назоўніках: братаў дыплом, сестрына кніга, жончына паліто, чытаў сынава пісьмо. У кароткай форме, як правіла, выкарыстоўваюцца прыметнікі, якія маюць значэнне стану: відзён, чуцён, павінен; відна, чутна, павінна; відно, чутно, павінна; відны, чутны, павінны; рад, рада (поруч з рады, радая): Старая ішла па абочыне. Сцежкай пад вербамі. Радая, што халадок (Б.). Стол устаўлены багата, госцю я сардэчна рад (Бял.).
3 а ў в а г а. Ад кароткіх прыметнікаў трэба адрозніваць сцягнутыя (усечаныя) формы якасных прыметнікаў, якія з'явіліся ў выніку скарачэння (адсячэння) апошняга склада канчатка поўнай формы; параўн.: буйныя ветры і буйны ветры; сіняе і сіне; чорныя і чорны. Буйны ветры там зложаць песню-быль (Тр.). Забурліла сіне мора (Куп.). Спахмурнелі чорны бровы (Куп.). У сказе такія прыметнікі з'яўляюцца азначэннямі. Усечаная (злітая) форма прыметнікаў - жывая з'ява ў народных беларускіх гаворках, яе маюць прыметнікі ўсіх разрадаў (якасныя, адносныя і прыналежныя) у форме жаночага роду адзіночнага ліку назоўна-вінавальнага склону: дубова дошка, цагляна сцяна, летня кочка, смачну грушу, вясёлу песню, ціху рэчку, чысту ваду.

Таксама кароткія формы можна сустрэць у афіцыйных дакументах (гэта тлумачыцца ўплывам рускай мовы).
Што тычыцца вашага сказу, то лепш сказаць: "Мы ўдзячныя Вам за цікавасць да нашага прадпрыемства."

Пытаўся [id9175781|Yurka Kozak]
==================================
Дзень добры,
Як правільна казаць пра гадзіннік:
ідзе, ці ходзіць?

*** 

Вітаем! 
Гадзіннік ідзе.

http://www.skarnik.by/tsbm/30200
ісці 
...
10. Дзейнічаць, працаваць (пра механізмы, машыны і пад.). Гадзіннік ідзе. ▪ Сцены карпусоў злёгку дрыжэлі, фабрыка ішла сваім поўным ходам. Лынькоў.

Пытаўся [id9175781|Yurka Kozak]
==================================
У суполцы стварылі тэму з парадамі
"Як самастойна шукаць пераклады слоў з рускай мовы на беларускую."
http://vk.com/topic-71024062_31405549

Ёсць Руска-беларускі слоўнік на сайце www.skarnik.by, таксама Руска-беларускі слоўнік (часткова) на сайце http://slounik.org/krapivarb/ і Беларуска-рускі слоўнік на сайце http://slounik.org/krapivabr/ . Рэкамендуем спраўджваць словы ў першую чаргу ў гэтых слоўніках, бо яны акадэмічныя і нарматыўныя, укладзеныя з выкарыстаннем навуковых методык. (Увага! Беларуска-рускі слоўнік на www.skarnik.by не раім, бо гэта самаробны слоўнік з памылкамі). Яны адлюстроўваюць літаратурную мову як “грамадскую дамову” паміж прадстаўнікамі розных мясцін, розных узростаў, розных сацыяльных слаёў і ўзроўняў адукацыі сярод беларусаў. Гэта узус апошніх дзесяцігоддзяў, які выкарыстоўваецца жывымі адукаванымі носьбітамі, што выхоўваліся, вучыліся і спазнавалі свет на беларускай мове. Гэта норма мэтазгодная дзеля максімальна эфектыўнага паразумення ў сучаснасці і дзеля прафесійнага ўжытку.

Калі вы цікавіцеся больш, чым сучаснай нормай, цікавіцеся гарманізацыяй мовы і імкняцеся ўнікнуць у мове наступстваў рэформаў, раім абмежаваць пошук афіцыйнымі дарэформеннымі слоўнікамі: Расійска-беларускі слоўнік Байкова і Некрашэвіча (часткова ёсць на http://slounik.org/nb/), Беларуска-расійскі слоўнік Байкова і Некрашэвіча (http://slounik.org/bn/) і слоўнікі Беларускай навуковай тэрміналогіі (http://slounik.org/bnt01/, http://slounik.org/bnt02/, http://slounik.org/bnt03/, http://slounik.org/bnt04/, http://slounik.org/bnt05/, http://slounik.org/bnt15/, http://slounik.org/bnt17/). Гэтыя слоўнікі ўяўляюць сабой здабытак працы тагачаснага мовазнаўства, заснаванага на калегіяльнай і навукова абгрунтаванай працы. Не варта блытаць іх з неафіцыйнымі слоўнікамі некаторых аднаасобных аўтараў, дзе часта прадстаўлена іх індывідуальнае мастацкае бачанне, бо мова - рэч калектыўная.

Для пошуку прафесійнай лексікі рэкамендуем карыстацца адпаведнымі прафесійнымі слоўнікамі на http://slounik.org/, арыентуючыся на выданні акадэмічных дзяржаўных устаноў.

Заўжды пераконвайцеся, што выбіраеце ў слоўніку пераклад патрэбнага значэння. Гэта асабліва важна, калі для вас беларуская мова - вывучаная на аснове рускай. Напрыклад, калі вы шукаеце “масло”, то ўлічвайце, што яно мае розныя значэнні:

Прыклад з http://www.skarnik.by/rusbel/38877

масло
средний род
1) (коровье) масла, -ла средний род
2) (растительное) алей, родительный падеж алею мужской род
Калі вас цікавіць “масло”, што ў бутэльцы (напр. “подсолнечное масло”, “оливковое масло"), то правільнае слова - “алей”. Калі “масло”, што мажуць на хлеб, то “масла”.

Калі ў перакладным слоўніку цяжка вызначыць, ці датычыцца слова патрэбнага значэння, раім правяраць слова ў тлумачальным слоўніку. Спасылкі: Тлумачальны слоўнік беларускай мовы на http://www.skarnik.by/, Тлумачальны слоўнік беларускай літаратурнай мовы на http://www.rv-blr.com/slounik.
Напрыклад, вы даведаліся, што “магазин” перакладаецца як “крама”, а “лист” як “аркуш” і хочаце праверыць, ці пасуюць гэтыя словы для выразаў “магазин автомата Калашникова" і "лист на дереве". Гледзіце апісанні на http://www.skarnik.by/tsbm/33960 (крама) і http://www.skarnik.by/tsbm/6885 (аркуш), бачыце - не пасуюць, значыць вам трэба вярнуцца ў перакладны слоўнік і спраўдзіць іншыя словы. Знайшлі “магазін” і “ліст”, правяраем у тлумачальным.
http://www.skarnik.by/tsbm/36661
магазін
2. спецыяльны тэрмін Прыстасаванне ў апараце або прыборы ў выглядзе каробкі або трубкі, куды закладваецца некалькі аднародных прадметаў (напрыклад, патронаў у аўтамат).
http://www.skarnik.by/tsbm/36027
ліст
ліст1, -а і -у, месны склон -сце; множны лік лісты, -оў і (размоўнае слова) лісці, -яў; мужчынскі род
1. -а. Орган паветранага жыўлення і газаабмену раслін у выглядзе тонкай, звычайна зялёнай пласцінкі на чаранку. Золь асенняя, туман. Шэпчуць жоўклыя лісты. Крапіва. Усё відаць, як на далоні .. Нават бачыш, як трапечацца зжаўцелы ліст на бліжняй бярозе. Лынькоў. Асенніх лісцяў плаўленая медзь кладзецца, астываючы, пад ногі. А.
Вольскі.

Цяпер усё пасуе!

Спадзяёмся, гэтыя парады дапамогуць вам знаходзіць адказы на многія пытанні. Калі ж пытанне няпростае і ў вас узнікаюць цяжкасці, будзем рады дапамагчы вам, задавайце пытанні ў суполцы «Дапамога па беларускай мове»!
==================================
ГАНЬБА!!! КХЛ ЗАБАРАНІЛА МЕНСКАМУ «ДЫНАМА» ВЫКАРЫСТОЎВАЦЬ БЕЛАРУСКУЮ МОВУ Ў ЧАС ПРЭС-КАНФЕРЭНЦЫЙ

Беларускі журналіст Вячаслаў Федарэнкаў расказаў, што Кантынентальная хакейная ліга ўвяла забарону на выкарыстанне беларускай мовы падчас прэс-канферэнцый. 

«Яшчэ адна КХЛаўская дрэнная навіна апошняга тыдня — фактычна забарона Масквы на выкарыстанне беларусамі беларускай мовы. Спакваля гэта здарылася яшчэ некалькі гадоў таму, калі ліга пераходзіла на лацінку пры напісанні прозвішчаў на джэрсі гульцоў і засекла ініцыятыву Менска выкарыстоўваць беларускую транскрыпцыю. І вось — новае: на трэці год пачуўшы, што ўступы на трэнерскіх брыфінгах гучаць на мове Купалы, ліга нечага звар'яцела, вынесла «зубрам» «строгае з апярэджаннем», паабяцаўшы далей караць расейскім рублём. Ня ведаю, як у каго, а ў мяне гэта выклікала абуранае «чаго?!» Бо сумняюся, што аналагічную прынцыповасць Масква рызыкне праявіць у дачыненні, скажам, Хельсінкі або Заграба. І яшчэ, на секунду ўявіў, як НХЛ, прыкладам, забараняе «Манрэалю» выкарыстоўваць французскую. Пакуль што ня ведама афіцыйная пазіцыя дынамаўскага кіраўніцтва на гэты конт, але на яго месцы, прынамсі, паспрабаваў бы пазмагацца. Хоць бы з пачуцця нацыянальнага гонару. Калі перашкаджаюць нейкія пункты рэгламенту (зноў жа дзіўна, што пра іх КХЛ узгадала на трэці год), трэба дамагацца яго змянення або агаворак для нерасейскіх клубаў, якія спакойна існуюць у частцы легіянерскага ліміту. Балазе ёсць з кім у гэтай частцы сабраць кааліцыю, ды і самі сабой мы ў міжнароднай лізе — не свінячы хвосцік. А то так і будзем займацца чыста пісаннем. Хай і на гербавай паперы, але на чужой, на што яе ўладальнік будзе паказваць пры ўсялякім зручным выпадку. А яно нам трэба?..», - сказаў Федарэнкаў.

Tribuna.com / Прэсбол
==================================
26 лістапада 1891 году нарадзіўся Ян Станкевіч.

Ян Станкевіч — беларускі мовазнаўца, гісторык, палітычны дзяяч, доктар славянскай філялёгіі й гісторыі.

Аўтар Беларуска‑расейскага (Вялікалітоўска‑расейскага) слоўніка. (Byelorussian-Russian (Greatlitvan-Russian) Dictionary)

http://be-x-old.wikipedia.org/wiki/%D0%AF%D0%BD_%D0%A1%D1%82%D0%B0%D0%BD%D0%BA%D0%B5%D0%B2%D1%96%D1%87
==================================
Дзень добры.
Цікавяць некаторыя словы.
«Инжинерные решения»
«Разомнем мозги»

* * * 

Добры дзень!

Тое, што Вас цікавіць, можна перакласці як «інжынерныя развязкі/рашэнні» і «паварушым мазгамі».

Пытаўся [id9175781|Юрка Козак].
==================================
Вітаю Вас! Як будзе па-нашаму 1) "честолюбивый", 2) "целеустремлённый" 3) "расхожий" (в смысле термин) 4) "честный" (не "совестливый", а именно "честный"), 5) "общительный". Дзякую за дапамогу!

 * * *

Добры дзень!

1. Честолюбивый — славалюбны, славалюбівы, прагны да славы (пашаны); амбітны, амбіцыйны; ганарысты, пыхлівы, фанабэрысты

2. Целеустремлённый — мэтанакіраваны, упарты, настойлівы, адданы, імклівы, заўзяты, зацяты, зацікаўлены, энергічны

3. Расхожий — ходкі, папулярны, распаўсюджаны, пашыраны, шырокаўжывальны, вядомы, звычайны

4. Честный — сумленны, шчыры, адкрыты, праўдзівы, чэсны, прыстойны, цнатлівы; (честный человек) сумленнік

5. Общительный — таварыскі, сяброўскі, кампанейскі, камунікабельны, гаваркі, гаварлівы, свойскі, свойлівы, прыязны

Пытаўся [id157892285|Юрый Крышнеў]
==================================
Вітаю! Як правільна перакласці «Integrated Graphics Processor» (рус. «Встроенный Графический Процессор») і «частота прерываний»?

* * * 

Вітаем!

«Інтэграваны графічны працэсар» і «частата перапыненняў».

http://www.microsoft.com/Language/en-US/Search.aspx

Пытаўся [id108852137|Міхась Прыка].
==================================
Чаму "дапамога па бел. мове" карыстаецца бальшавіцкім правапісам? http://be-x-old.wikipedia.org/wiki/Беларускі_афіцыйны_правапіс

http://spakoj.eu/uploads/posts/2014-07/1406297561_7-pamiatak.jpg

* * *

Мы карыстаемся і "бальшавіцкім", і "палянізаваным" правапісамі. Пару дзён таму ўверсе суполкі вісела апісаньне з пазнакаю: " Можаце таксама дадаткова пазначаць правапіс, на якім вы б хацелі бачыць наш адказ".

*Гэты адказ не зусім сур'ёзны, бо для ягонае падрыхтоўкі ня трэба было заглядаць у слоўнікі :(

Пытаўся [id23817126|Serge Kaleyeu]
==================================
Вітаю! Падкажыце калі-ласка як перакласці "мы исполнены решимости"?
Загадзя дзякую

* * * 

Вітаем.

Выраз "мы исполнены решимости" можна перакласці як "мы напоўнены/прасякнуты/ахоплены рашучасцю/адважнасцю.

Пытаўся [id268104389|Ściapan Jeútuch]
==================================
Вітаю!
Ці можна выкарыстоўваць слова -поступ- як сінонім слову -прагрэс-?
І калі так, то дайцё колькі прыкладаў
Загадзя дзякую!

* * * 

Дзень добры!

У пераносным значэнні слова «поступ» сапраўды азначае «рух наперад, развіццё, прагрэс, станаўленне». 

Згодна з Тлумачальным слоўнікам беларускай літаратурнай мовы, такое ўжыванне ўласцівае высокаму стылю.

Як будзе відаць з прыкладаў, слова гэта выказвае шырэйшы спектр паняццяў, чым «прагрэс», таму не заўсёды можа служыць поўным адпаведнікам:

Паспяховы, пераможны поступ Савецкай Арміі выклікаў вялікую радасць. (Кавалёў) 

Пераможным поступам ішла па краіне культурная рэвалюцыя. (Александровіч)

Давер, які і ёсць фундамент усякага навуковага і ненавуковага поступу. (Караткевіч)

Цяпер беднаму цыгану заганяюць адзін, але так, што гэта не лягчэй, і ніякага я тут поступу не бачу. (Караткевіч)

Ідзе да люду поступ, хай ідуць і людзі, 
Гудок фабрычны кліча, паравозы будзяць... (Лучына)

У кожнага чалавека бываюць такія хвіліны, калі, выбіты з каляіны якім - небудзь надзвычайным выпадкам, ён з балючай слодыччу парывае ўсе абыклыя маральныя сувязі і становіць сябе нібы вонках ад усяго жыццёвага поступу. (Зарэцкі)

Ён пачынае разумець свайго бацьку, як гуманіста. Бацька не карыслівы — ён любіць поступ. (Пестрак)

Тут была ў ім відавочная духовая праца над сабою й поступ у дасканальнасьці - аж да гераізму. (а. Язэп Гэрмановіч)

А хіба - ж ня трэба вам гаварыць, што ў той час друкаваная кніга азначала вялікі крок поступу асьветы для народу. (Акула)

І хоць вучоныя жыдоўкі маглі б троху прагнаць Лявонаву вучоную нуду і смагу, - яго шляхі да іх былі таксама перагароджаны мужыцкаю крывёю ў жылах ці тым, што хоць ні ў якім разе не ёсць і не было ніколі юдафобствам, але ж не сведчыць і аб рэвалюцыйным поступе... (Гарэцкі)

— Лепш, пане Сыракомля, раскажыце нам пра махінны поступ, пра век пары і паравозаў, які нас чакае. (Мальдзіс)

Магутны і мірны наш поступ сягоння да новых вышыняў нічым не спыніць. (Р. Няхай)

Першаю на ўсходзе Эўропы на гэты шлях ступіла Полацкая зямля, што сведчыць пра больш высокую прыступку яе гістарычнага поступу. (Арлоў, Сагановіч)

Нагадаем таксама, што асноўнае значэнне слова «поступ» — «паходка, манера ступаць».

Пытаўся [id268104389|Ściapan Jeútuch]
==================================
Шаноўныя падпісчыкі!
Нядаўна да нас звярнуліся з наступным пытаннем:

"Добры дзень, паважаныя! Ёсць пытынне, не зусім з мовай звязанае: які, на Вашу думку, мастацкі твор (музычная кампазыцыя, мастацкае палатно і г.д.) можа быць абрана за артыстычны сімвал Беларусі? Дзякую!"

Мы мяркуем, што на гэтае пытанне трэба адказваць усім разам, таму пакідайце свае прапановы на гэты конт у каментарыях.

Аўтар пытання: [id2807741|Алена Мілюк]
==================================
Яшчэ пытанне "Праектаванне і вытворчасць". Нармальна гучыць?
"Канструяванне, канструяваць", "інжынерныя распрацоўкі"

*** 

1) Праектаванне - адзіна правільны варыянт, як і ў выпадку са словамі "канструяваць" і "канструяванне", які быў разгледжаны ніжэй.

2) Слова "производство" ў залежнасці ад сэнсу можа перакладацца на беларускую мову таксама як "правядзенне" альбо "выкананне", напр.:

производство ночных работ — правядзенне (выкананне) начных работ 
производство опытов — правядзенне доследаў 

Але калі маецца на ўвазе стварэнне якой-небудзь прадукцыі, то правільна будзе, натуральна, "вытворчасць", напр.:

проектирование и производство радиоэлектронных средств — праектаванне і вытворчасць радыёэлектронных сродкаў
проектирование и производство спортивной техники — праектаванне і вытворчасць спартыўнай тэхнікі

3) "інжынерныя распрацоўкі" - правільны пераклад выразу "инженерные разработки".

Слова "разработка" мае ў нашай мове некалькі адпаведнікаў. Разабрацца з іх ужываннем у іншых выпадках дапаможа руска-беларускі слоўнік:

http://www.skarnik.by/rusbel/79008

Пытаўся [id9175781|Yurka Kozak]
==================================
Вітаю! Падкажыце, калі ласка, ці варта калі-небудзь ужываць у беларускай мове слова "да"? Звычайны пераклад гэта "так". А ці ёсць альтэрнатыва? Як перакласці, напрыклад: "да, именно так"? "Так, менавіта так"? Ці выраз "о да!"? Няўжо "о так"? Ці ёсць варыянты?

* * * 

Вітаем.

1) У беларускай літаратурнай мове няма часціцы "да", якая б выражала сцвярджэнне, згоду.

2) Слова "так" мае два сінонімы: "ага" і "але". Пра апошні Я. Чачот пісаў яшчэ ў сваім слоўнічку "Некаторыя крывіцкія ідыёмы (уласнаназвы) з Наваградзкага павета...":

• Але — не толькі ўжываецца як супраціўны злучнік, але мае яшчэ значэнне — так, ага, напр.: Ці здароў ты? — Але, здароў...

У рамане К. Чорнага "Бацькаўшчына" прыстаў дражніць Лепольда Гушку за яго беларускую гаворку:

• Леапольд Гушка рушыў праз натоўп да ганка. І там загаварыў да прыстава: — не даваць яму падданства...
— А-а, Гушка! — абазваўся прыстаў.
— Але!
— Але! але! — перакрывіў яго прыстаў. — В такой день не можешь ответить русским языком.

3) Рускі выраз "да, именно так" можна перакласці па-рознаму: "ага, якраз так", "ага, акурат так", "ага, менавіта так". Ва ўсіх гэтых прыкладах "ага" можна замяніць на "але".

4) Выраз "о да" перакладаецца як "о так". Прыклад з нашай мастацкай літаратуры:

• ..О так! Я — пралетар!..
Яшчэ учора раб пакутны —
Сягоння я зямлі ўладар
I над царамі цар магутны! (Я. Купала. ...О так! Я — пралетар!..)

• О так, паэт - вялiкi выдумляка,
Але не хлус, не цёмны звадыяш.
У выдумках яго - бяды нiякай:
За праўду ён не выдае мiраж. (Ніл Гілевіч. О так, паэт - вялiкi выдумляка...)

Пытаўся [id214807893|Руслан Карамышаў]
==================================
Вітаю! Падкажыце калі-ласка як перакласці выраз з фільму "сопутствующий ущерб".

* * * 

Вітаем.

Выраз "сопутствующий ущерб" — гэта пераклад англійскага вайсковага тэрміна "collateral damage", якім абазначаюць ненаўмыснае, выпадковае знішчэнне цывільнага насельніцтва або пашкоджанне яго маёмасці ў часе ваеннай аперацыі.

"Collateral damage" — "пабочныя страты".

Пытаўся [id262838820|Ян Праўдаруб]
==================================
Спадарства! На гэты раз набходныя адпаведнікі на словы:
Истукан, убаюкивая, мокрые, клетчатка, ранимое, обвалакивающее, укрыться, позывы, исчадие, заживо, твороженный, изрыгать, выразу "чувственное начало", колыбели, успокаивающее, выхухоль.
А яшчэ падкажыце, ці існуе ў беларускай мове сінонім для "обожаю"? Як яго можна перакладаць?
Вялікі дзякуй за дапамогу і цярпеньне)

* * * 

• истукан — (статуя) балван, стату́й; (идол) ідал, кумір
• убаюкивать — люля́ць, калыхаць, закалыхваць, гу́шкаць
• клетчатка - клятчатка (сучасная афіцыйная норма), абалоніна (дарэформенны тэрмін)
• мокрый — мокры
• ранимый — ура́злівы, чуллі́вы
• обволакивающий — які (што) абвалака́е (аху́твае, ахіна́е, абгортвае, пакрывае, абкладае, засцілае, зацягвае); абвалака́льны (у медыцыне)
• укрыться — схавацца, прыкрыцца, забіцца, прытаіцца
• позыв — цяга, імкненне, позыў
• исчадие — вырадак, вылюдак, параджэнне
• заживо — жывым (жывой, жывымі), жыўцом, зажыва
• твороженный — тварожны
• изрыгать — вырыгваць; вывяргаць, выкідаць; выкрыкваць (непрыстойныя словы), лаяцца
• чувственное начало — адчувачальная (пачуццёвая) аснова
• колыбель — калыска
• успокаивающий — які (што) супакойвае (заспакойвае, суцішвае, сцішае, суцішае, сунімае, уціхамірвае, утаймоўвае); суцяшальны, суцешны, усцешны, сунімальны, злагоджвальны; заспакаяльны (у медыцыне)
• выхухоль — хаху́ля
• обожать — горача (вельмі) любіць (кахаць), моцна даражыць, захапляцца, пакланяцца, шанаваць, душы не чуць, абагаўляць

Пыталася [id157763317|Віталія Кл]
==================================
Вiтаю! Шаноўная дапамога, дапамажыце калi ласка высветлiць што азначаюць словы "стагон" i "брывень". Хацелася б больш падрабязна даведацца пра iх сэнс, а таксама, калi гэтыя слoвы ўжо з'яўляюцца састарэлымi, iх сучасныя адпаведнiкi. Вялiкi дзякуй!

*** 

Вітаем!

Калі мы правільна зразумелі, вы пачулі «стагон» i «брывень» у песнях гурта Песняры. 

Менавіта гэтых слоў у тэкстах мы не знайшлі, аднак у песні «Лявоніха» сустракаюцца наступныя радкі:

Ой, Лявоніха, Лявоніха мая!
Спамяну цябе ласкавым словам я, -
Чорны пух тваіх загнутых брывянят,
Вочы яркія, вясёлы іх пагляд;

Няйначай, пачуты вамі «брывень» гэта «брывяняты» — памяншальная форма ад «бровы». 

У «Пагоні» чуем такі куплет:

Мо яны, Беларусь, панясліся
За тваімі дзяцьмі наўздагон,
Што забылі цябе, адракліся,
Прадалі і аддалі ў палон?

Відавочна, што «стагон» гэта «наўздагон» — значыцца ўслед за тым, хто (што) аддаляецца, адыходзіць, уцякае.

Пытаўся [id35897393|Сяргей Былькоў]
==================================
Каларытныя фразеялагізмы Берасцейшчыны ў працы В. М. Емельяновіч.
==================================
Дабраслаў,
часам перакладаюць рас. "воинская/пожарная часть" як "вайсковая/пажарная часьць і частка". Так усё ж часьць або частка?
2. Як перакласьці "путь следованія (машыны, каметы)"

*** 

Добры дзень!
1) У значэнні вайсковай або падобнай адзінкі часть перакладаецца як часць. 
http://www.skarnik.by/tsbm/92720
часць, -і, жаночы род
    1. Асобная самастойная вайсковая адзінка. Танкавыя часці. Пяхотныя часці. ▪ Вайсковая часць.. атрымлівае заданне: выбіць фашыстаў з умацаванняў. «Звязда».
У Беларускай энцыклапедыі, у артыкуле "Пажарная служба" ўжыты тэрмін "пажарныя часці".

2) путь следования - шлях накіравання.

Пытаўся [id255836744|Iгар Кiволя]
==================================
Як перакласці слова "копировать"? Не хочацца ўжываць кальку з рускай, бо ёсць слова "копія".

*** 

Копировать - капіраваць паводле існых афіцыйных слоўнікаў. Разам з тым, сучасная афіцыйная норма дапускае варыянты дзеясловаў, утвораных з асновы і суфікса -ава- без пасярэдніцтва суфікса -ір-, што вынікае з апошняй версіі правілаў правапісу. Гэтаму прынцыпу адпавядае слова "капіяваць": "копій-" (ад "копія") + "-ава-" + "-ць".

Аднак не варта разумець гэты дазвол аблегчанага словаўтварэння як указанне выдаляць -ір- ва ўсіх выпадках, бо ў некаторых словах -ір- (-ыр-) можа быць неаддзельнай часткай асновы, а ў відазмененым слове будзе не натуральнае словаўтварэнне, напр. "дэзертаваць" замест "дэзерціраваць" (слова "дэзерт" няма). 

Пытаўся [id16302811|Михаил Мицкевич]
==================================
Дзень добры.
Некалькі пытанняў:

Як правільна ўжываць слова "инструмент", калі маецца на ўвазе - кнопка на "панели инструментов" у камп'ютарнай праграме?

Таксама цікавіць пераклад слова "вручную".

* * * 

Дзень добры.

У тэрміналагічнай базе Майкрасофт як пераклад англійскага "toolbar" падаецца "панэль інструментаў".

Праверыць пэўныя адпаведнікі тэрмінаў з галіны інфарматыкі можна па наступнай спасылцы:

http://www.microsoft.com/Language/ru-ru/Search.aspx

вручную - уручную

http://www.skarnik.by/rusbel/11141
http://www.skarnik.by/tsbm/87406
http://slounik.org/search?dict=&search=%D1%83%D1%80%D1%83%D1%87%D0%BD%D1%83%D1%8E&x=24&y=5
http://rv-blr.com/slounik

Пытаўся [id9175781|Yurka Kozak]
==================================
Вітаю! Растлумачце калі ласка чым адрозніваюцца словы "вопратка" і "аддзенне"? У якіх выпадках трэба ўжываць кожнае са слоў? Дзякуй!

* * * 

Вітаем.

Хоць гэтыя словы часта ўжываюцца як сінонімы, яны могуць мець свае асаблівасці. Пра гэтыя цікавыя адрозненні пісаў Юрась Бушлякоў у сваёй кнізе "Жывая мова":

"Дзеясловы апранаць, распранаць i iншыя аднакаранёвыя зь iмi будуць ужытыя правiльна, калi размова пойдзе пра вопратку, або, iначай, верхняе адзеньне. Так, апранаем цi распранаем палiто, футра, куртку, пiнжак або, скажам, сукенку. Майку й усякае iншае сподняе адзеньне адзяваем або надзяваем. Нельга толькi адзець абутку або галаўнога ўбору – i чаравiкi, i капялюш надзяваем." (спасылка: http://www.svaboda.org/content/article/24848845.html)

Тлумачальны слоўнік беларускай мовы пацвярджае згаданыя аўтарам асаблівасці. Для слова "вопратка" слоўнік дае значэнне "верхняе адзенне" (спасылка: http://www.skarnik.by/tsbm/13019). 

Прыклад з мовы мастацкай літаратуры:

1) Пятро хутка раздзеўся, нырнуў пад свежую, крыху вільготную прасціну, якая прыемна пахла мылам, балотнай вадой, нейкімі лекамі... (Іван Шамякін)
2) Потым склаў усё акуратна, раздзеўся і лёг. (Максім Зарэцкі)
3) А, успомніўшы, раздзеўся, ганяючы дрыжыкі, залез пад коўдру і потым доўга не мог самкнуць вачэй. (Адама Мальдзіс)

1) Вайшоў у хату, распрануўся,. Зяхнуў і смачна пацягнуўся (Я. Колас)
2) Пасля гаспадар апрануў кажух, надзеў шапку і пайшоў запрагаць (К. Каганец)
3) Ён асцярожна распрануўся, сеў у сваё зручнае крэсла, адкінуўся на спінку, выцягнуў ногі. (Іван Шамякін)

Трэба адзначыць, што часта словы "вопратка" і "адзенне", як і вытворныя ад іх дезясловы ўжываюцца як сінонімы. У гэтым выпадку трэба памятаць перасцярогу Юрася Бушлякова:

"Вопратку, апрача як апрануць, можна й адзець або надзець, а вось адзеньне – яшчэ раз падкрэсьлю – толькi адзець або надзець."

Пытаўся [id35897393|Сяргей Былькоў]
==================================
дзень добры, падкажыце, калі ласка, як правільна перадаюцца расійскія геаграфічныя назвы па-беларуску. Напрыклад, назвы маскоўскага метро: Октябрьская - Акцябрская ці Кастрычніцкая; Крестьянская застава - Красцьянская або Сялянская застава; Студенческая - Студзенчаская або Студэнцкая? дзякуй

*** 

Вітаем!

Пытанне пра геаграфічныя назвы ў Рэспубліцы Беларусь разглядалі тут
https://vk.com/wall-71024062_455

У адрозненне ад выпадкаў перакладу рускамоўных назваў у Беларусі (дакладней, суіснавання рускамоўнай і беларускамоўнай версій), расійскія геаграфічныя назвы не падлягаюць перакладу на беларускую мову. Г.зн. Акцябрская, Красцьянская застава, Студзенчаская. Правільнае беларускае напісанне некаторых расійскіх геаграфічных назваў можна спраўдзіць у Руска-беларускім слоўніку або ў Беларускай энцыклапедыі.

Пытаўся [id150437247|Мачу Пикчу]
==================================
Прывітанне! Скажыце, калі ласка, які выраз у беларускай мове адпавядае паняццю «изящные искусства»?

*** 

Добры дзень! Па-беларуску гэта называецца "прыгожыя мастацтвы". Гэта агульны тэрмін для жывапісу, скульптуры, архітэктуры і музыкі. Тэрмін замацаваны ў 18 ст. за жанрамі і відамі мастацтваў, арыентаванымі на стварэнне прыгажосці, у супрацьвагу "механічным мастацтвам". У арыгінале - "les beaux arts".
Пераклад "прыгожыя мастацтвы" ёсць у Руска-беларускім слоўніку 1953 года і ў Англійска-беларускім слоўніку Пашкевіч як пераклад англійскага адпаведніка "fine arts". Акрамя таго, выраз "прыгожыя мастацтвы" ужываецца ў артыкулах Беларускай энцыклапедыі.
У сучасным Руска-беларускім слоўніку "изящные искусства" перакладзены як "выяўленчае мастацтва і музыка". На нашу думку, такі пераклад прыдатны толькі ў рэдкіх выпадках, калі не трэба падкрэсліць эстэтычную арыентаванасць мастацтваў, калі неабавязкова патрэбны агульны тэрмін і калі сапраўды маюцца на ўвазе канкрэтныя мастацтвы ўключна з музыкай. Так ці інакш, трэба ўлічваць, што гэта перакладны слоўнік, які мае роўны статус з іншымі перакладнымі слоўнікамі і мае меншы прыярытэт за аднамоўныя крыніцы.

Пыталася [id174581612|Паліна Матыліцкая]
==================================
Паважаныя сябры.
Хацеў бы звярнуць вашу увагу на артыкул пра Міколу Гусоўскага на рускай вікіпедыі. У прыватнасці, на фармулёўку заўвагі да імя "Мікола Гусоўскі". На старонцы абмеркавання гэтага артыкула я выказаў сваю думку і напісаў фармулёўку, якая мне падаецца слушнай. Аднак, карыстальнік Вікіпедыі Bogomolov.PL , тыповы "западнарусіст", адмяняе мае праўкі. Я лічу, што гэта даволі сур'ёзная справа, таму шта рускую вікіпедыю зараз чытаюць шмат беларусаў, у тым ліку падлеткі, студэнты, і  нельга, каб яны чыталі  пра тое, што беларускай пісьменнасці не існавала ў часы жыцця Гусоўскага, бо гэта яўная хлусня.
Таму, спадарства, далучайцеся да абмеркавання артыкула, выказвайце свае думкі, бо гэта наш супольны абавязак, каб людзі мелі магчымасць ведаць праўду пра нашу гісторыю і культуру, у тым ліку і рускамоўныя. Вось спасылка.
https://ru.wikipedia.org/wiki/Обсуждение:Гусовский,_Николай#.D0.91.D0.B5.D0.BB.D0.BE.D1.80.D1.83.D1.81.D1.81.D0.BA.D0.BE.D0.B5_.D0.B8.D0.BC.D1.8F
==================================
Вітаю. Як правільна казаць: "Какого числа презжает тётя Таня?" (пытанне пра дату).

*** 

Вітаю!
"Якога чысла прыязджае цётка Таня?"
Слова "чысло" у значэнні даты ёсць як у сучасных, так і ў дарэформенных слоўніках. Дыскусія пра слова "чысло" ёсць тут: https://vk.com/wall-71024062_1510
Можна таксама сказаць проста "Калі прыязджае цётка Таня?", калі з кантэксту вынікае, што вас цікавіць дата. Калі перафармуляваць з ужываннем слова "дата", то гэта можа гучаць надта фармальна, напр. "На якую дату чакаецца прыезд цёткі Тані?"

Пытаўся [id9175781|Yurka Kozak]
==================================
Вiтаю! Растлумачце калi ласка сэнсавыя асаблiвасцi слова "варта". Складваецца ўражанне, што гэтае слова ў розных абставiнах мае розны сэнс. Цi так гэта? Дзякуй!
*** 
"Варта" як выказнік у асноўным ужываецца для апісання рэкамендацыі, парады.
Прапануем артыкул з Тлумачальнага слоўніка беларускай мовы.
http://www.skarnik.by/tsbm/11964
варта2, безасабовая форма у значэнне выказнік
 1. з інфінітыў Неабходна, трэба; мае сэнс; карысна. [Няслаўскі: ] — Вам, малады чалавек, варта было адпачыць. Мурашка. Не варта абуджаць у сэрцы тое, што перагарэла, адышло і пакінула толькі пачуццё жалю аб незваротныя.. Дуброўскі.
 2. каму. Па заслугах, так і трэба. Варта.. [Свеце], няхай не скача, што каза. Пташнікаў.
 3. з інфінітыў У саставе складаных сказаў абазначае ўмову хуткага з'яўлення наступных падзей. Варта, затаіўшыся, пастаяць адну хвілінку, каб адчуць, якім поўным жыццём жыве зімовая пушча. Краўчанка. Гэтаму.. вобразу маё ўяўленне надавала розныя формы і змест, варта было толькі затрымацца на іх.. даўжэй. Колас.

Таксама ёсць назоўнік "варта", значэнні:
 варта1, -ы, ДМ -рце, жаночы род
 1. Група людзей, прызначаная ахоўваць каго-, што-н. На ўсіх дарогах, якія вялі ў атрад, была пастаўлена ўзмоцненая варта. Сіняўскі.
 2. Вартаванне, абавязкі па ахове чаго-н. Заступіць на варту. ▪ Набраў Іван цэлы жмут лучынак і пайшоў на варту. Якімовіч.
 3. Месца, пункт вартавання; пост. Паставіць на варту.

Пытаўся [id35897393|Сяргей Былькоў]
==================================
"шчыра дзякуй" цi "щчыры дзякуй"?

***

У залежнасці ад таго, што Вы хочаце сказаць. 

"Шчыра дзякуй" - рас. "искренне благодари".

"Шчыры дзякуй" - рас. "большое (даслоўна "искреннее") спасибо"

Шчыра дзякуй, то бок /што рабі/ - /шчыра дзякуй/ зразумелей замяняць выразам "выкажы шчырую падзяку".

Пытаўся [id215408362|Александр Лазарь]
==================================
Прывітаньне! Раблю мастацкі пераклад і зараз як ніколі патрэбна Вашая дапамога. Падкажыце калі ласка адпаведнікі рускім: 
Заводи (тут - существительное), плотоядный, вкусить, вящужая, переспелая, престарелый, путая (перья), слёзоточивый, промежность, соитие, влачить ( в смысле - тянуть), трепет, плоды, воспроизведение (воспроизводить), воссоздать, искажать.
Буду вельмі Вам удзячная, бо адна не спраўлюся)

***

Паколькі тэкст мастацкі, дадаем у некаторых выпадках і меней распаўсюджаныя варыянты:

Заводь - затока, плёс, завоіна.
http://slounik.org/search?dict=&search=заводь&x=0&y=0

Плотоядный - драпежны; (пер.) юрлівы, пажадлівы.
http://slounik.org/search?dict=&search=плотоядный&x=0&y=0

Вкушать - есьці, піць; (пер.) зазнаваць.
http://www.skarnik.by/rusbel/9247

Вяжущий - даўкі (аб смаку), вяжучы.
http://www.skarnik.by/rusbel/14113

Переспелый - перасьпелы.
http://slounik.org/search?dict=&search=переспелый&x=0&y=0

Престарелый - састарэлы, стары, перастарак.
http://www.skarnik.by/rusbel/71116

Путать - блытаць.
http://slounik.org/search?dict=&search=%D0%BF%D1%83%D1%82%D0%B0%D1%82%D1%8C&x=38&y=13
Што тычыцца дзеепрыметніка, рэкамэндуем пазьбегнуць яго ўжываньня. Пра дзеепрыметнікі ў беларускай мове можна пачытаць тут http://mova.na.by/artykuly/dziejaprymietnik.html

Слёзоточивый - сьлёзагонны, сьлёзатачывы, сьлёзацечны.
Раім аддаць перавагу "сьлёзагоннаму", калі маецца на ўвазе газ.
Ёсьць «слёзацячэньне» — павышанае выдзяленьне слёз пры розных хваробах або раздражненьні вачэй.
У польска-беларускім слоўніку ёсьць «слёзацечны газ» (http://slounik.org/163171.html). Да таго ж, у нас ёсць слова «гнаяцечны» (мед. гноеточивый // Беларуска-расейскі (Крапіва)). Але ж «-цечны» болей асацыюецца з самастойныі цячэньнем, а не прымусовым.
У вайсковым слоўніку Судніка і Чыслава ёсьць яшчэ «слезагонны». Паколькі словаў на «-гонны» у слоўніках шмат (мачагонны, глістагонны), можна і яго ўжываць — тым больш, што якраз тут — адценьне прымусовага дзеяньня.
З «-тачывых» мы знайшлі толькі «крыватачывы» і «слезатачывы». Паколькі мы не знайшлі патрэбнага значэньня ў слова «тачыць», мяркуем, гэтыя словы прыйшлі проста з расейскае мовы. Але відавочна, што «крыватачывы» не мае на ўвазе прымусовасць, а «слезатачывы» — якраз прымусовае (так і ў расейскай мове).
Такім чынам, калі замест гною цякуць слёзы, можна сказаць «слезацечны». Паколькі частка «-тачывы», відаць, паходзіць ад часткі «-точивый», а тая — ад слова «ток» і «течь», здаецца, што слушным будзе ўжываць частку «-цечны» — ад словаў «ток», «цёк» і «цекчы». Або — дзеля дакладнасці перадачы сэнсу ў выпадку, калі размова йдзе пра прымусовае дзеяньне, — частку «-гонны».
Карацей, нам здаецца, «слезагонны» — найлепшае апісаньне таго, што выклікае слёзы, а «слезацечны» — для таго, што характарызуецца слезацячэньнем.

Промежность - прамежнасьць.
http://www.skarnik.by/rusbel/74757

Соитие - любошчы, сэкс, савакупленьне. "Наша ніва" і tut.by разьмяшчалі слоўнічак сэксуальных тэрмінаў, дзе было добрае слоўца "суполеньне" http://news.tut.by/health/188067.html Але ж рэкамэндаваць яго ня можам, бо ў слоўніках яно знойдзена не было.

Влачить (в смысле - тянуть) - валачы, цягнуць.
Влачить жалкое существование — ледзь жыць, ледзь трымацца, гібець, марнець.
http://www.skarnik.by/rusbel/9312

Трепет - трапятаньне, дрыжаньне, дрыжыкі, матляньне, мігценьне, трымценьне, заміраньне, жах, страх.
http://www.skarnik.by/rusbel/95456

Плод - плод; (пер.) плён, вынік, здабытак.
http://www.skarnik.by/rusbel/62921

Воспроизведение - узнаўленьне, аднаўленьне, прыпамінаньне, перадача, рэпрадукцыя, перадрук. Магчыма, дапаможа і частковы сынонім "прайграваньне".
http://www.skarnik.by/rusbel/10655

Воссоздать - узнавіць; аднавіць, адбудаваць.
http://slounik.org/search?dict=&search=воссоздать&x=0&y=0

Искажать - скажаць, перакручваць, перайначваць; крывіць, перакрыўляць.
http://slounik.org/search?dict=&search=искажать&x=0&y=0

Пыталася [id157763317|Віталія Кл]
==================================
Народная песьня з словам «дратаваць»:

Камарова сьмерць

Гэй, у лесе, пры даліне,
У нас сталася бяда:
У даліне, у гушчары,
Калыхаліся камары;
Дуб да дуба пахіліўся,
Камар з дуба зваліўся…
Аб дубовую кару
Пабіў камар галаву

Пабіў камар патыліцу
Аб дубову караніцу
Ой, пабіў камар бакі
Аб дубовыя сукі
Ой, пабіў камар калені
Аб дубовыя карэньні!

А як далі мухам знаць,
Прыляцелі ратаваць:
— Камарочку, родны браце,
Як-жа цябе ратаваці?
— Пасылайце да аптэкі,
Ці ня будзе трохі лепей…
— Камарочку, родны браце,
Дзе-ж нам цябе пахаваці?

— Не хавайце край даліны,
Бо вырыюць мяне сьвіньні;
Не хавайце край дарогі,
Бо ДРАТАВАЦЬ будуць ногі;
Пахавайце ў цёмным лесе
Пры зялёненькім арэсе!
Будуць арэхі шчыпаць
І камара ўспамінаць.
==================================
Вітаю. Як на беларускую мову перакладаецца "замочная скважина"?

***

Вітаем.

замочная скважина - замочная (замковая) шчыліна

Пытаўся [id182508785|Сережа Ваверкин]
==================================
#movananova
==================================
Прывітанне! Займаюся аматарскім перакладам камп’ютарных гульняў на беларускую мову. Цікавіць слова "damage". Слоўнікі прапануюць выкарыстоўваць "страту" альбо "шкоду", але ж неяк не гучыць, да й калькіраваць з рускай "урон" таксама ня хочацца. Таксама цікавяць словы "mob" і "spawner". Дапамажыце, калі ласка.

*** 

Damage - можна перакласці як пашкоджанне. Mob - моб. Spawner, калі ў кантэксце Minecraft (Monster spawner) - генератар. 
Каб абмяркоўваць і ўзгадняць сумесна тэрміналогію камп'ютарных гульняў, і, магчыма, удзельнічаць у іншых перакладах, раім звярнацца да Аляксандра Шумскага (https://vk.com/shurix_noise) ці суполку https://vk.com/by_reservation.

Пытаўся [id256465513|Баляслаў Некрашэвіч]
==================================
Прывітаньне,
1) у чым сэнсавая розьніца між словамі "люстра" і "люстэрка"
2) як слушна па беларуску сказаць "сверіць время", "сверяйце часы",здаецца, што выраз "зьверыць час" неяк гучыць калькавана
3) куды трэба ставіць націск у слове "мара" у значэньні "здань (пріведзеніе)", бо на slounik.org яно падаецца ў двух варянтах- мАра/ марА

*** 

1) Люстэрка можна, між іншага, ужываць, каб падкрэсліць невялікі памер люстра.
2) Правільна будзе "зверыць". Слова прымальнае, мае беларускае словаўтварэнне (прыстаўка "з", корань "вер"), не з'яўляецца вынікам русіфікацыі, фіксуецца ў слоўніку Байкова і Некрашэвіча. 
ТСБМ:
зверыць, -ру, -рыш, -рыць; закончанае трыванне, што.
 Параўнаць з чым-н. з мэтай праверкі; праверыць. 
3) Можна ставіць на любым складзе. У Расійска-беларускім слоўніку Байкова і Некрашэвіча націск на абодвух складах.

Пытаўся [id255836744|Iгар Кiволя]
==================================
Апошнім часам часта чую, як слова "занядбаўся" ужываюць у значэнні "стаміўся":
- Як маешся, братка?
- Ох, вельмі занядбаўся сёння. Цэлы дзень на заводзе гайкі круціў.

Ці слушна так выкарыстоўваць гэтае слова, ці можа варта выкарыстоўваць пэўныя сінонімы?

* * * 

У літаратурнай мове слова "занядбацца" не існуе. Гэта слова - нядаўні наватвор. Ён з'яўляецца эўфемізмам для мацнейшага мацернага выразу. Ужываць яго ці не ў штодзённым жыцці - асабісты выбар кожнага. 

Калі вы хочаце выразіць гэта значэнне іншымі сродкамі, то можаце выкарыстаць адзін з сінонімаў дзеяслова "стаміцца", якіх у беларускай мове вельмі багата:

змарыцца, натаміцца, знемагчы, знемагчыся, знясіліцца, змардавацца, выматацца, уверадзі́цца, знябыцца, упарыцца, запрацавацца, зарабіцца, намары́цца і інш.

Пытаўся [id9175781|Yurka Kozak]
==================================
Добры дзень! Як перакласі з рускай мовы "упущенное время", "упускать время даром"??

* * * 

Вітаем.

"упущенное время" — змарнаваны час
1. За паўстагоддзя з гакам многа і пражыта, і перажыта, і сёе-тое зроблена. Але яшчэ больш - змарнавана часу... (Я. Брыль)

"упускать время даром" — марнаваць час
1. А праўду дзядзька кажа. Будзем гуляць, нашто дарма час марнаваць! (Я. Купала)
2. Колькі ж можна попусту марнаваць час, жыць на нішчымнай поліўцы... (Генрых Далідовіч)

Пыталася [id20191764|Марина Сариджа]
==================================
Вітаю :)

Маю наступнае пытаннечка: вось як слушна ўжываецца канчатак "-аў" у назоўніках множнага ліку? Напрыклад, "нацыяў" ці "нацый"(Арганізацыя Аб'яднаных Нацый ці Нацыяў), "справаў" ці "спраў", "кнігаў" ці "кніг" і г.д. Або гэта залежыць ад варыянту правапісу?

* * * 

Вітаем.

Усе аспекты скланення назоўнікаў множнага ліку роднага склона — тэма даволі разнастайная і неадназначная. Таму адразу адзначым некалькі галоўных пунктаў:

1) У розных кутках Беларусі назоўнікі роднага склону множнага ліку скланяліся па-рознаму: з поўнымі канчаткамі (хатаў, сценаў) і з нулявымі (хат, сцен). Як сведчыць карта з "Дыялекталагiчнага атласа беларускай мовы", колькасць тых і другіх блізілася да палавіны (спасылка: http://ic.pics.livejournal.com/mrul/23843397/10375/10375_original.jpg).

2) Афіцыйны правапіс беларускай мовы для назоўнікаў жаночага роду з цьвёрдай асновай у форме роднага склону множнага ліку аддае перавагу формам з нулявым канчаткам (нацый, кніг, спраў, моў, прац), але месцамі ўзаконьвае абедзве флексіі (правіл/правілаў, норм/нормаў, год/гадоў - Слоўнік беларускай мовы 2012). Абедзве формы правільныя.

3) У сваю чаргу, класічны правапіс беларускай мовы або "тарашкевіца" рэабілітуе поўныя канчаткі такіх форм назоўнікаў і адсоўвае канчаткі нулявыя на моўную перыферыю (моваў, словаў, кнігаў, працаў).

4) Пры выбары канчатка назоўнікаў множнага ліку роднага склона трэба спраўджваць правільнасць іх напісання ў "Слоўніку беларускай мовы" 2012 года або ў "Граматычным слоўніку назоўніка". Калі вы трымаецеся класічнага правапісу беларускай мовы варта памятаць перасцярогі Язэпа Лёсіка і не злоўжываць поўнымі канчаткамі там, дзе іх у мове не было (не "песняў", а песень; не "вокнаў", а вокан і г.д.):

"Трэба яшчэ ведаць, што фонэтыка беларускае мовы вымагае, што калі аснова йменьніка жаноч. ці ніякага роду канчаецца на два (можа быць і больш) зычных гукі, то ў родным склоне множн. ліку гэтыя зычныя разьбіваюцца галоснымі гукамі, каб лягчэй было вымаўляць, напр.: зямель замест земль, песень замест песьнь, сясьцёр замест сёстр, вокан замест вокн, вядзёр замест вёдр і так далей." Я. Лёсік

Пытаўся [id157917816|Аляксей Курэтаў]
==================================
Original: http://ic.pics.livejournal.com/mrul/23843397/10375/10375_original.jpg
==================================
Вiтаю! Растлумачце калi ласка, цi магчыма ўжыванне замест назоўнiка "цягнiк" рускага адпаведнiка "поезд"? Калi так, то растлумачце калi ласка, ў якiх выпадках? Дзякуй!

* * *

Вітаем!

Беларускія словы "поезд" і "цягнік" з'яўляюцца ўзаемазамяняльнымі ва ўсіх выпадках: хуткі поезд/цягнік, прамы поезд/цягнік, поезд/цягнік метро, прыгарадны поезд/цягнік.

Выключэннем з'яўляецца словазлучэнне "вясельны поезд", у якім нельга ўжыць слова "цягнік".

Пытаўся [id35897393|Сяргей Былькоў]
==================================
Беларуская Палічка — Беларуская электронная бібліятэка knihi.com — мае OPDS каталёг (http://knihi.com/opds.xml), які цяпер умее падключацца як дадатак да андроіднай вэрсіі FBReader.

Няма нічога зручней, каб чытаць кнігі па-беларуску на мабільнай прыладзе :)

P.S.: спасылка на ўласна FBReader: https://play.google.com/store/apps/details?id=org.geometerplus.zlibrary.ui.android
==================================
Дабрыдзень! Падкажыце, калі ласка, чым адрозніваюцца "казаць" ад "гаварыць" (па саўнаркамаўцы)? Шчыры дзякуй!

* * * 

Вітаем!

Словы "казаць" і "гаварыць" у беларускай мове маюць наступныя сэнсавыя адрозненні:

1) Слова "гаварыць" мае значэнне "карыстацца вуснай мовай, валодаць якой-н. мовай, вымаўляць словы" (Дзіця пачало гаварыць рана. Гаварыць з акцэнтам. Гаварыць па-нямецку).

2) Слова "гаварыць" мае значэнне "весці гутарку, размаўляць з кім-н." (Гаварыць з табою немагчыма. Я хачу гаварыць з дырэктарам).

3) Слова "гаварыць" мае пераноснае значэнне (з кіраваннем "у кім") "праяўляцца ў чыіх-н. паводзінах, словах" (У ім гаворыць сумленне).

4) Слова "гаварыць" мае значэнне "абмяркоўваць што-н." (Аб гэтым гаворыць сёння ўся краіна).

5) Слова "казаць" мае пераноснае значэнне "абавязваць, загадваць" (Так кажа мой абавязак. Так кажа мне маё сумленне).

У астатніх значэннях і адценнях значэнняў гэтыя словы з'яўляюцца сінонімамі.

Таксама гэтыя словы ужываюцца ў розных устойлівых выразах. 
Лепш разабрацца ў гэтым пытанні вам дапамогуць тлумачальныя слоўнікі:
Казаць - http://www.skarnik.by/tsbm/30459
Гаварыць - http://www.skarnik.by/tsbm/16182
Тлумачальны слоўнік беларускай літаратурнай мовы - http://rv-blr.com/slounik

Пыталася [id26656453|Вераніка Пуставіт].
==================================
Ці ёсьць мэтадычныя рэкамэндацыі па вывучэньні беларускай мовы?
Як працаваць з падручнікамі й тэкстамі, дзе набыць мастацкую літаратуру, пажаданна на тарашкевіцы?

* * * 

Нядаўна мы адказвалі на падобнае пытаньне: https://vk.com/wall-71024062_1535 .

Мастацкая літаратура пераважна напісаная афіцыйным правапісам, вельмі рэдка — клясычным (тарашкевіцай), і амаль ніколі не дублюецца абодвума.

Шмат літаратуры па-беларуску Вы можаце знайсьці, напрыклад, у кнігарні «Галерэі Ў» (Менск).

Пытаўся [id129040142|Іван Пятроў].
==================================
Што значыць слова «завоiна»?
«Завоiна была старая, зарослая па берагах чаротам i трыснягом...»

* * *

«Завоіна» — гэта затока, плёс.

Пытаўся [id4302383|Зьміцер Лазаковіч].
==================================
Дзень добры, панове!) Напэўна ўжо разглядалі пытаньне, але як усё ж ткi правільна: ведаць мову цi знаць мову? Жадаць жанчыну цi хацець?

* * * 

Вітаем!

Пра «знаць» і «ведаць» мы ўжо адказвалі: http://vk.com/adkazy?w=wall-71024062_1242.

«Жадаць» і «хацець» — сынонімы (калі мы размаўляем, вядома, пра сэнсы жаданьня-хаценьня-прагі). Але трэба разьмяжоўваць па ступені прагнасьці; так, «хацець» — гэта найніжэйшая прыступка («Я хачу пад’есьці.»), а «жадаць» —прыступка вышэйшага роўню, якая паказвае на большую прагу. Таксама «жадаць» варта выкарыстоўваць у ветлівых зваротах накшталт «Ці не жадаеце Вы прайсьці ў залю?». Так што Вам трэба ведаць, наколькі моцныя вашыя адчуваньні да жанчыны, а таксама знаць яшчэ адно слова з падобным сэнсам — «прагнуць», якое таксама мае адценьне моцных пачуцьцяў.

Пытаўся [id268461670|Francysk Lićvinovič].
==================================
Дабрыдзень. Часам у сеціве сустракаю слова «апінія» і «самаістасьць». Якія сэнсавыя асаблівасьці закладзены ў гэтых слоўцах. Ці натуральны яны для беларускай мовы?

* * *

Вітаем!

«Апінія» — запазычаньне з польскае мовы (корань — лацінскі), якое абазначае «меркаваньне», «думка». Няма сэнсу ў ім, калі існуюць свае словы.

«Самаістасьць» — гэта «самабытнасьць». Няясна, адкуль пайшло гэтае слова, магчыма, зь меркаваньняў «абы ня як па-расейску».

Абодва словы ў слоўніках не фіксуюцца.

Пытаўся [id255836744|Ігар Ківоля].
==================================
Вітаю. Падкажыце, калі ласка, адэкватны падручнік (ці іншую крыніцу) для сістэмнага вывучэння мовы. Дзякую.

* * * 

1. Перш за ўсё рэкамендуем пачынаць з "Падручніка беларускай мовы" А. Крывіцкага і А. Падлужнага (спасылка: http://languages.miensk.com/tbm/Kryv_padl/content.htm).

2. Для больш глыбокага асваення беларускай мовы раім прачытаць праграмную кнігу Фёдара Янкоўскага "Роднае слова" і замацаваць атрыманыя веды ў падручніку з практыкаваннямі Івана Лепешава "Асновы культуры мовы і стылістыкі".

3. У працэсе вывучэння можаце карыстацца спадручным "Базавым курсам беларускай мовы", укладзеным на тарашкевіцы (спасылка: http://knihi.com/storage/padrucnik/index.htm)

Пытаўся [id231440050|Аляксандр Брундукоў]
==================================
В белорусском языке есть страдательное причастие?

* * * 

Так, вядома.
«Дзеепрыметнікі прошлага часу залежнага стану шырока распаўсюджаныя і часта ўжываюцца ў беларускай мове: намаляваны, зроблены, пабіты, пасівелы, абамшэлы, напісаны.» (http://mova.na.by/artykuly/dziejaprymietnik.html)

Пытаўся [id145571082|Максім Юрэвіч].
==================================
Добры дзень! Пры перакладзе фільму сутыкнуўся з праблемай перакладу звароту да суддзі. (your honor, ваша честь). У інтэрнэце знайшоў шмат беларускіх варыянтаў, але ж хацелася б даведацца пра кананічны, які выкарыстоўваецца (выкарыстоўваўся) ў беларускай судовай практыцы.
*** 
Добры дзень! Згодна з Грамадзянска-працэсуальным кодэксам і Крымінальна-працэсуальным кодэксам у беларускай судовай практыцы выкарыстоўваецца зварот "Высокі суд!"

Пытаўся [id42830303|Андрей Шамедько]
==================================
Падкажыце калі ласка калі варта казаць "праз" а калі "з-за? Напрыклад: Я не пришел из-за того что не знал какого числа состоится мероприятие.

***

Вітаем.

Абодва прыназоўнікі могуць указываць і на прычыну чаго-небудзь (Дрэнна чуць праз узрост. Спрачацца з-за дробязей), і на асобу, якая з'яўляецца прычынай або віноўнікам чаго-небудзь (З-за яго столькі непрыемнасцей. Я праз яе пасварылася са сваім хлопцам.)

У Вашым прыкладзе магчымыя абодва варыянты:

Я не прыйшоў з-за таго/праз тое, што не ведаў, якога чысла адбудзецца мерапрыемства.

Але менавіта ў дадзеным выпадку лепш ужыць канструкцыю з "таму":

Я не прыйшоў таму, што не ведаў, якога чысла адбудзецца мерапрыемства.

Пытаўся [id231718162|Dzmitry Prushynskih]
==================================
Шаноўныя, падкажыце як правільна па-беларуску казаць "вопроизводство" і "возмущаться(возмущение)"?

*** 

воспроизводство - узнаўленне

расширенное воспроизводство - расшыранае ўзнаўленне

возмущаться - абурацца (альбо узбунтоўвацца, калі ў значэнні "восставать")

возмущение:
 1. абурэнне;
 2. бунт, смута;
 3. адхіленне; 

возмущение небесных тел - адхіленне нябесных цел

магнитное возмущение - магнітная бура. 

высказать возмущение - выказаць абурэнне

Пыталася [id157763317|Віталія Кл]
==================================
Палкажыце калі ласка, як перакласці на беларускую мову "Уравновешиватель"(технический тэрмин)?

***

Пневматический (пружинный) уравновешиватель - пнеўматычны (спружынны, спружыновы) ураўнаважвальнік

Пытаўся [id27837533|Аляксандр Міхайлоўскі]
==================================
Унясіце, калі ласка, яснасць са словамі састаў і склад. Хімічны састаў? Асабісты (асабовы?) склад (састаў)?

* * *

Слова «састаў» — ненатуральнае для нашай мовы ўтварэньне, яно ўсталявалася толькі за савецкім часам пасьля рэформы правапісу, у дарэформавых крыніцах усюды ўжываецца назоўнік «склад» і вытворныя ад яго. 

Даводзіць гэта, а таксама перасьцерагае ад ўжываньня «састава» мовазнавец Павел Сцяцко ў сваёй працы «Культура мовы» (гл. далучаныя выявы).

Салідарны зь ім і Юрась Пацюпа, які ў цыклі публікацыяў «З трасянкі на мову» (http://vk.cc/38RvtB) выступае за ўжываньне слова «склад».

Паказальна, што сёньняшнія вытворцы, разьмяшчаючы на сваіх таварах інфармацыю па-беларуску, спрэс выкарыстоўваюць «склад». 

Такім чынам, раім аддаваць перавагу слову «склад»: хімічны склад, асабовы склад і г. д.

Адзначым, што ў якасьці чыгуначнага тэрміну прыняты «састаў», тут такое ўжываньне дапускаецца. У неафіцыйнай сфэры можна казаць проста «цягнік».

Пытаўся [id110583530|Andrey Burets]
==================================
Так получается, "звязда" - это русизм?

*** 

Так, гэта русізм. У літаратурнай беларускай мове адсутнічае слова "звязда". Рускае слова "звезда" перакладаецца як "зорка".
http://www.skarnik.by/rusbel/26022
Аднак слова "звязда" можна сустрэць у некаторых назвах (газета "Звязда", цягнік "Звязда"). Яны захоўваюцца таму, што трывала асацыююцца з называнымі рэчамі.
Слова "звязда" яшчэ можна сустрэць у выразе "калядная звязда" (шматпрамянёвая зорка на кіі, з якой хадзілі калядоўшчыкі). Ёсць меркаванне, што гэты атрыбут свята правільна называць менавіта так (а не "калядная зорка"). Так, гэтае значэнне прысутнічае ў артыкуле "звездары" у БЭ (на выяве ў дадатку), хоць асобна яно ў слоўніках і не зафіксаванае.

Пытаўся [id168281722|Юрий Веренич-Стаховский]
==================================
Так получается, "звязда" - это русизм?

*** 

Так, гэта русізм. У літаратурнай беларускай мове адсутнічае слова "звязда". Рускае слова "звезда" перакладаецца як "зорка".
http://www.skarnik.by/rusbel/2
==================================
Original: http://cs624330.vk.me/v624330899/8824/8vO8j3tY8BY.jpg
==================================
Назвы замежных калектываў не перакладаюцца на кірыліцу. Ці дзейнічае гэта правіла і для расейскіх калектываў? Трэба перакладаць назву гурта на бел.мову ці не?

*** 

Так, назвы замежных калектываў не перакладаюцца на кірыліцу. Тое ж правіла дзейнічае і для рускай мовы. Але ж на практыцы назвы рускіх гуртоў часта перакладаюцца, асабліва ў выпадках, калі перакладзены варыянт блізкі арыгінальнаму. Гэта выклікана тым, што ў адрозненне ад перакладзенай з няроднаснай і не ўсім вядомай мовы, назва, перакладзеная з рускай звычайна застаецца лёгка пазнавальнай. Таму раім у афіцыйных дакумэнтах ужываць арыгінальную назву (напрыклад, "Гражданская оборона", "Город 312"), а ў гутарковай мове выбіраць па ўласным гусце ("Гражданская оборона" ці "Грамадзянская абарона", "Город 312" ці "Горад 312").

Пыталася  [id116229761|Екатерина Шиленко]
==================================
Апошнім часам трапляюцца артыкулы пра тое, што жаночыя прозвішчы на -нка скланяюцца, у школе вучылі, што не скланяюцца. А як правільна паводле афіцыйнага правапісу?

*** 

1. На сённяшні дзень паводле афіцыйнага правапісу беларускай мовы жаночыя прозвішчы з ненаціскным канчаткам -а, якія не суадносяцца з назвамі прадметаў (Веры Вярбы, Алене Бярозцы, Ксеніі Папрузе), не скланяюцца: Бандарэнка Марыі, Янчанка Антаніне.

2. У свой час пра асаблівыя выпадкі скланення беларускіх прозвішчаў пісаў Анатоль Клышка, наракаючы, што большасць гэтых правілаў напісаны "з аглядкай на чужыя правапісы":

"Жаночыя прозвішчы, якія не суадносяцца з назвамі прадметаў, не скланяюцца: Бандарэнка Марыі, Янчанка Антаніне. (Мужчынскія ж такія прозвішчы скланяюцца: Янчанку, Бандарэнку. І міжволі задумваешся: а чаму адмоўлена ў такім праве - скланяцца - жаночым?)

З мужчынскімі прозвішчамі ўвогуле вялікі клопат.

Вядома, няцяжка мець на ўвазе націск: калі ён падае на канчатак, то ў давальным склоне павінна быць -е: Крапіва - Крапіве (па аналогіі з імёнамі: Кузьма - Кузьме), калі ж - на аснову, то -у: Карызна - Карызну, Машара - Машару.

Але што адразу выклікае недаўменне - вымога скланяць мужчынскія прозвішчы, якія ўзыходзяць да назваў прадметаў жаночага роду на -а, паводле ўзору жаночых прозвішчаў: давальны склон - Бульбе Івану, Пушчы Язэпу (гэтак жа ў творным - Бульбаю Іванам, Пушчаю Язэпам). Хоць жывая практыка маўлення супраціўляецца такім прадпісанням, бо прозвішча ёсць прозвішча, і, згадваючы Скарыну, мы не ўяўляем лусту хлеба, як пры прозвішчы Язэпа Пушчы не думаем пра лес. А таму і хочацца скланяць гэтыя прозвішчы, як тое ж слова мужчына (дав. скл. - мужчыну, тв. скл. - мужчынам). Аднак акадэмічная граматыка вымагае Францішка Скарыну скланяць, як слова жанчына: Скарына - Скарыне (дав. скл.) - Скарынаю (тв. скл.) Або адпаведна: Пушча - Пушчы - Пушчаю.

Тое ж з прозвішчамі на -я. Іх таксама акадэмічныя выданні рэкамендуюць скланяць як назоўнікі жаночага роду: Міхасём Пратасеняй, Пятром Шабуняй (а не Міхасём Пратасенем, Пятром Шабунем, як само сабою напрошваецца). Цяжка быць пісьменным, калі сам правапіс здаецца не асабліва пісьменным!
Аднак суцешым сябе: неўзабаве чакаецца ўдакладненне нашага правапісу. І, можа, у ім нарэшце будзе менш аглядкі на чужыя правапісы, і адкінуцца непатрэбныя пералікі штучных рэгламентацыяў, і такім чынам сярод беларусаў паболее пісьменных людзей!"

3. У сённяшняй моўнай практыцы нярэдка можна пачуць як жаночыя прозвішчы з ненаціскным канчаткам -а скланяюцца, як і мужчынскія (карціна Алесі Бандарэнкі, артыкул Алены Каваленкі і г.д.), што ідзе ў разрэз з афіцыйна прынятым правапісным стандартам, але не супярэчыць унутранай стыхіі беларускай мовы, якая прабіваецца скрозь напластаванні чужых ёй правапісных сістэм.

Але калі вы пішаце афіцыйны тэкст ці тэкст на праверку, мы ўсё ж раім прытрымлівацца афіцыйных стандартаў скланення жаночых прозвішчаў. Аднак калі вы ведзяце гутарку ў коле сяброў, сказаць "артыкул Алены Каваленкі" не будзе вялікаю вуснаю памылкаю.

Пыталася [id154890391|Мария Сидоренко]
==================================
Дзень добры. Як правільна: пункт G ці кропка G ?

*** 

Частку похвы слушна называць "кропка G".

А вось, прыкладам, у задачы па фізыцы слушна будзе казаць "з пункту А ў пункт Б выехаў цягнік".

Пра розьніцу ў ужываньні слоў "кропка" й "пункт" пісаў мовазнаўца Юрась Бушлякоў:

Кропка і пункт

Слухаючы й чытаючы, раз-пораз трапляеш у мове на гандлёвыя кропкі, кропкі агнявыя й чыгуначныя, кропкі апоры ці адліку. Такое пераноснае ўжываньне кропкі ў беларускай мове нетрадыцыйнае, наўрад ці апраўданае.

Што такое кропка? Найперш гэта нейкі знак, сьлядок, нешта маленькае, ледзьве прыкметнае: скажам, кропка ад цьвічка ў сьценцы або кропкі самалётаў высока ў небе. Звычайная таксама кропка і як знак, што аддзяляе сказы на пісьме, і як графічны значок, напрыклад, на мапах, у матэматычным і нотным запісах. А вось гандлёвая кропка — вынік непатрэбнага калькаваньня.

Шмат хто думае: раз па-расійску, называючы месца, аб’ект, гавораць точка, дык па-беларуску будзе кропка. Ня будзе — у гэтым выпадку нам служыць слова лацінскага паходжаньня пункт: гандлёвы пункт, агнявы пункт, найвышэйшы пункт. Пункт заўсёды ўжываем па-беларуску ў матэматычным, фізычным значэньнях, а таксама пры называньні мяжы нечага: пункт апоры, пункт разрыву, пункт кіпеньня, мёртвы пункт. Слова пункт даўно й трывала засвоена беларускай моваю. Пісьменьнік Анатоль Клышка прыводзіць у сваім «Самавучку беларускай мовы» такую фразу: пунктамі хапаў жывот. Хапаў пунктамі — значыць ‘балеў час ад часу, не безупынна’.

Кропка й пункт суіснуюць у нашай мове, кожнае слова на сваім месцы. Пры канцы яшчэ раз папрактыкуем выбар кропкі й пункту: на белым фоне відаць чырвоная кропка, расстаўляем кропкі ў тэксьце, ставім кропкі над «і», ствараем новыя гандлёвыя пункты, выбіраем пункт апоры й пункт адліку, дасягаем найвышэйшага пункту краіны, зрушваем сытуацыю зь мёртвага пункту, перамагаем па ўсіх пунктах. 
http://www.svaboda.org/content/article/25029835.html

Пытаўся [id9175781|Yurka Kozak]
==================================
Вiтаю! Цi ёсць рознiца памiж словамi "кут" i "покуць"? У якiх выпадках кожнае з гэтых слоў варта ўжываць? Дзякуй!

*** 

Вітаем!

"Кут" мае шырэйшае значэньне.

кут, -а, месны склон куце, мужчынскі род

 1. Месца, дзе сыходзяцца ўнутраныя бакі прадмета; частка памяшкання, прастора паміж дзвюма сценамі. Хадзіць з кута ў кут. ▪ Валерый ужо сам звярнуў увагу на фатаграфіі, што займалі ўвесь кут і яшчэ далей разбягаліся па сцяне. Б. Стральцоў. // Самае пачэснае месца за сталом на покуці. Сівой барадзе Месца на куце. Лось. — Кут дарагому госцю, — гаварыў [поп] ужо ў пакоі і піхаў сілком Шклярскага на кут за сталом. Галавач.
 2. Частка пакоя, якая здаецца ў наймы. Заўсёды ў .. [Альбіны Сільвестраўны] жыла дзяўчына або дзве, спалі на адным ложку. І выбірала сабе яна пераважна студэнтак. Цяпер гэты кут пуставаў. Ракітны.
 3. Жыллё, прыстанак, месца жыхарства (звычайна ў спалучэннях «свой кут», «мець кут» і пад.). І тут у першы раз Міхала Вось гэта думка напаткала: Купіць зямлю, прыдбаць свой кут, Каб з панскіх выпутацца пут. Колас.
 4. пераноснае значэнне Мясцовасць, звычайна глухая, далёкая. Глухі кут. ▪ — Каб гэты дзікі кут не быў добрым прытулкам для звяроў, — сказаў Віктар, — тады і нам не прыйшлося б тут Сядзець. Маўр.
 •••
 Мядзведжы кут (куток) — пра аддаленае, маланаселенае, глухое месца.
http://www.skarnik.by/tsbm/34980

 покуць, -і, жаночы род

 Вугал, кут у хаце, дзе віселі абразы і стаяў стол, за які садзілі паважаных гасцей. Недзе было Міхалу дзецца, калі жанкі і дзяўчаты з песнямі і кветкамі хлынулі вечарам у хату і паставілі на покуць першы сноп жыта. Васілевіч. Вось і на гэты раз.. [Хлор] не заставіў сябе доўга чакаць і першым усеўся на покуці, як дома. Гартны.
http://www.skarnik.by/tsbm/62010

Пытаўся [id35897393|Сяргей Былькоў]
==================================
Вітаю! Дапамажыце, калі ласка. Займеннікі "гэта" (в смысле, эта) і "гэтая" - якое слова з іх правільнае? І як правільна будзе "гэта тэма" ці "гэтая тэма"? Дзякуй вялікі!

*** 

У афіцыйным правапісе прызнаецца права на існаванне поўнай формы, але з агаворкай "не лічыцца літаратурнай". 

Цытата:

Поўныя формы сталі сёння надта актыўна ўжыванымі і ў абагульнена-якасных займенніках наш, ваш, гэты пры выкарыстанні іх у словаформах жаночага і ніякага роду (нашая, нашае; вашая, вашае; гэтая, гэтае) і множнага ліку (нашыя, вашыя). Поўная форма і раней актыўна выкарыстоўвалася беларускімі пісьменнікамі, але ў афіцыйных кніжных стылях пазбягалася, каб не супярэчыць усесаюзнаму стандарту. Напрыклад, словаформы займенніка гэты ў мужчынскім родзе і множным ліку маюць натуральныя фарматывы (канчаткі) поўнае формы: гэт-ы, гэт-ыя. І яны выступаюць як кадыфікаваныя (замацаваныя ў правілах граматыкі). А вось у жаночым і ніякім родзе – невядома чаму – кароткую форму: гэта кніга, гэта вядро. Акадэмічная “Граматыка беларускай мовы” (с. 283) таксама прызнае, што займеннік гэты ў жаночым і ніякім родзе можа мець поўную форму: гэтая хата, гэтае поле. Аднак поўная форма “не з’яўляецца літаратурнай нормай”. Праўда, чаму гэтая форма – ненармаваная, граматыка не кажа. А між тым такія словаформы бачым у нашых знаных пісьменнікаў: “Каб гэтае здарэнне раней, у ранейшай яго звычайнай абстаноўцы, кравец бы охкаў, тросся, гаварыў бы бесперапынна...” (К.Чорны). “Нібы рвалася на кавалкі цішыня гэтая...” (М.Лынькоў). “Ларысе зусім не хацелася гаманіць на гэтую тэму” (Р.Мурашка). Кароткую, аманімічную для двух родаў, словаформу кадыфікавалі насуперак логіцы, відаць, таму, каб не разыходзіцца з усесаюзным стандартам – расійскаю мовай.
...
Кароткая форма гэта заканамерная толькі з прадметным значэннем, дзе яна выкарыстоўваецца ў ролі дзейніка, або з значэннем звязкі ці часціцы: “Трэба берагчы сваю нацыянальную культуру, мову, гістарычную спадчыну: гэта – нашыя святыні”. “Жыць пад пятою акупантаў і маўчаць, па-рабску выконваючы іх волю – гэта злачынства” (Наша слова). “Чаго гэта ты так разрагатаўся?”

П.У. Сцяцко. Культура мовы, Мн.: Тэхналогія, 2002

Пыталася [id223330076|Таня Емелина]
==================================
Шлях i дарога

Цi можна сказаць па-беларуску, што нехта сабраўся або выправiўся ў шлях? Цi выпадае зычыць добрага або шчасьлiвага шляху? Іначай кажучы, цi дарэчы ў названых спалучэньнях слова шлях?

http://kli4nik.info/archives/13951
==================================
Original: http://kli4nik.info/wp-content/uploads/2014/11/2py1I9zmWBQ.jpg
==================================
«Нестандартны варыянт» на змену Ice Bucket Challenge: школьнікі выклікаюць адзін аднаго чытаць вершы на беларускай мове (відэа)
==================================
Вітанкі,падкажыце калі ласка калі варта ўжываць "мусіць" а калі"напэўна,ці гэта розныя па сэнсе словы? вялікі дзякуй!

* * *

Вітаем!

У якасці пабочнага ўжываюць абодва словы, нароўні з «мабыць», «можа», «відаць», «бадай» і інш.

Дзеяслоў «мусіць» выкарыстоўваюць таксама ў значэнні «быць абавязаным нешта зрабіць, быць прыняволеным да нечага, не маючы магчымасці зрабіць інакш»: ён мусіў падпарадкавацца, яна мусіла тэрмінова з’ехаць.

З асаблівасцямі ўжывання «мусіць» вы можаце азнаёміцца ў артыкуле Юрася Бушлякова — http://vk.cc/382BvS, а таксама ў адным з выпускаў праграмы «Моўнік» — http://youtu.be/nVs_6j8K6kE.

«Напэўна» часам выступае ў якасці прыслоўя і тады мае значэнне «беспамылкова, з разлікам, без рызыкі, несумненна». Колькі прыкладаў з літаратуры:

• Многія з гэтых людзей напэўна падазраюць яе, ведаюць, што і яна магла да смерці Шпака спрычыніцца. (К. Акула)

• Улетку, калі фронт усё набліжаўся, у Вільні чакалі немцаў напэўна. (М. Гарэцкі)

• Крайко, што называецца, дзейнічаў заўсёды напэўна, ён не любіў працаваць прыблізна, абы-як. (М. Ваданосаў)

Пытаўся [id231718162|Dzmitry Prushynskih]
==================================
добры дзень. як правільна пераклад зрабіць: "вступить в ряд (кого-нибудь)". уступіць у шэраг ці уступіць у рад?

* * *

Добры дзень!

Тут можна ўжываць абодва словы. 

Тлумачальны слоўнік фіксуе ў значэнні «сукупнасць людзей, аб’яднаных якімі-небудзь адносінамі, ідэямі, якой-небудзь арганізацыяй» як слова «рад» (http://vk.cc/382gwM), так і слова «шэраг» (http://vk.cc/382gBh).

Звярніце ўвагу, што словы ў гэтым выпадку ставяцца ў множны лік: уступіць у рады/шэрагі (каго, чаго).

Адзначым таксама, што назоўнік «рад» мае ў беларускай мове перавагу (гл. http://vk.com/wall-71024062_380).

Пыталася [id226481034|Марина Леута]
==================================
Добры дзень. Дайце, калі ласка, параду, якія беларускія адпаведнікі лепш падабраць да расейскіх словаў "глазеть" і "зазвездиться". Загадзя дзякуй!

* * *

Добры дзень!

Глазеть — глядзець, паглядаць, пазіраць, прыглядацца, разглядаць, углядацца, узірацца, утароплівацца, вылуплівацца, вытарашчвацца, зыркаць, упівацца (вачыма, зрокам), лупіць (вочы), казеліць (зрэнкі, вочы), тарашчыць (вочы), дзівавацца.

Зазвездиться — заганарыцца, зафанабэрыцца, запанець (распанець), зафарсіць, зафранціць, разбэсціцца, пачаць задавацца (выхваляцца, зазнавацца), зрабіцца фанабэрыстым (нахабным, ганарлівым, ганарыстым, напышлівым), закапрызіць.

«Зазвездиться» можна таксама перакласці пры дапамозе фразеалагізмаў: пачаць пускаць пыл у вочы, захварэць на пана, закапыліць нос, задраць нос (хвост), пачаць высока (завысока) несці (трымаць) нос, у халяву ўступіць, займець мух у носе.

Пыталася [id87935659|Iрына Зорко]
==================================
Падкажыце адпаведнік рас. "зарядка".

* * *

Для азначэння працэсу паводле дзеяслова «зарадзіць» у беларускай мове існуюць два назоўнікі: зарадка і зараджа́нне.

Такім чынам, можна казаць і «зарадка вінтоўкі», і «зараджанне вінтоўкі».

Слова «зарадка» мае таксама дадатковае значэнне — комплекс гімнастычных практыкаванняў, якія выконваюцца з мэтай аздараўлення (напрыклад, «ранішняя зарадка»). Ужываць тут слова «зараджанне» будзе няслушна.

«Зарадка» ўжываецца таксама ў гутарковай мове для азначэння прылады, якой зараджаюць акумулятары, але ня трэба забывацца, што нарматыўным варыянтам будзе «зараднае прыстасаванне».

Адзначым, што ў дарэформавых крыніцах («Беларуская навуковая тэрмінолёгія», слоўнік Байкова і Некрашэвіча) тэрмін «заряд» перакладаецца як «набой». Адпаведна, зарядный — набойны, заряжать — набіваць. 

Аднак за савецкім часам замацавалася паняцце «зарад» і аднакаранёвыя «зараджаць», «зарадка» і г. д. «Набой» у сучаснай літаратурнай мове ужываецца толькі ў ваеннай галіне (гл. http://www.skarnik.by/tsbm/39821).

Пытаўся [id42210132|Андрэй Белавешкін]
==================================
Дзень добры.
Як перакласці на мову слова "кутить", ці ёсць адпаведнік. Можа слова "гуляці", як ва ўкраінскай ці нешта такога кшталту?

* * * 

Вітаем!

У залежнасці ад патрэбнага сэнсавага адцення можна перакласці наступным чынам: гуляць, пагульваць, піць, п’янстваваць, банкетаваць, баляваць, хадзіць на гулянкі (п’янкі, папойкі), развейвацца, шыкаваць, кейфаваць, распуснічаць, бэсціцца, буяніць, весяліцца, забаўляцца, бавіцца, пацяшацца, цешыцца, цягацца, туляцца, бадзяцца, марнатравіць (жыццё), лайдачыць, чмурэць, дурэць, блазнаваць і г. д.

Пытаўся [id9175781|Yurka Kozak]
==================================
Вітаю! 
Падкажыце, калі ласка, як можна выкарыстоўваць слова дол, якія яно мае формы?
Дзякуй

*** 

Вітаем!

дол, -у, мужчынскі род
    1. Паверхня зямлі, зямля. Схіліцца к долу. Апусціцца на дол. ▪ Расце земляны вал, ніжэй у дол уваходзяць землякопы. Колас. Лугавінай, чвякаючы чаравікамі па мокрым доле, хлопцы дабіраюцца да ручая. Навуменка. // Падлога ў памяшканні, звычайна земляная. Укрыты металічнымі плітамі дол падмецены, паліты вадою. Карпаў. І толькі самае малое не зважала ні на што, поўзала сабе ракам сярод хаты па земляным доле. Лобан.
    2. Даліна, нізіна. Сцяжынкі ад усіх хутароў, якія стаяць на доле, бягуць сюды, на ўзгорак, як бы на якую параду. Броўка.
    3. Магільная яма. Толькі тады, як цалаваў апошні раз матчыны халодныя вусны, я закрычаў як сам не свой і ледзь не кінуўся следам за труною ў халодны глыбокі дол. Сабаленка. Хавалі бацьку летнім пагодлівым днём. На новым могільніку, пад маладымі бярозамі. На пагорку выкапалі дол. Паўлаў.

http://www.skarnik.by/tsbm/20746

Формы слова "дол" далучаем выяваю.

Пытаўся [id268104389|Ściapan Jeútuch]
==================================
3 лістапада 1882 нарадзіўся Якуб Колас
==================================
Вітаю.
Як на мове правільна казаць "гуляць" у сэнсе - хадзіць сюды-туды, дыхаць паветрам, а не "гуляць у Доту" ?

*** 

Дабрыдзень!

Гэтае пытаньне разглядалі тут:

https://vk.com/wall-71024062_764

Пытаўся [id9175781|Yurka Kozak]
==================================
Мы ведаем беларускую мову і гатовыя дапамагчы вам даведацца пра яе больш! У нашай суполцы кожны можа задаць любое пытаньне, датычнае беларускае мовы, як па-расейску, так і па-беларуску з дапамогаю функцыі «прапанаваць навіну» (предложить новость). Адкажам на пытаньні як па афіцыйным правапісе (наркамаўка), так і па клясычным (тарашкевіца). Можаце таксама дадаткова пазначаць правапіс, на якім вы б хацелі бачыць наш адказ.

Беларуская мова — багатая ды разнастайная. Адказы нават на нескладаныя пытаньні могуць аказацца карыснымі ня толькі вам, але й шырокаму колу людзей. 

Пытайцеся — будзем радыя дапамагчы!
==================================
Скажыце калі ласка, як перакласці на беларускую мову "ополаскиватель для рта"

*** 

ополаскиватель для рта - апалосквальнік для рота

Калісь было абмеркаванне на http://by-mova.livejournal.com/999824.html, дзе давалася спасылка на Дзяржстандарт з ужываннем гэтага беларускага тэрміна. На жаль, тая спасылка на Дзяржстандарт цяпер не працуе. Але, мяркую, дагэтуль дзейнічае сам стандарт.

Пытаўся [id102312801|Павел Баравік]
==================================
Вiтаю! Падкажыце калi ласка, калi варта казаць травень, а калi май? Варта казаць крама, цi магчыма таксама магазiн? Дзякуй!

*** 

У сучасным тлумачальным і беларуска-рускім слоўніку да слова "травень" даецца памета "устарэлае". Таму, у афіцыйным ужытку, у выпадках, калі мэтазгодна ужываць падкрэслена сучасную ўнармаваную мову без стылістычнай афарбоўкі, рэкамендуецца казаць "май".
У многіх слоўніках крама - сінонім магазіна. Аднак, паводле некаторых (у тым ліку: слоўнік Насовіча, беларуска-рускі сл. Байкова і Некрашэвіча) крама выступае як адпаведнік рус. "лавка", таму, магчыма, для меншых крам мэтазгодней ўжываць слова "крама".

Пытаўся [id35897393|Сяргей Былькоў]
==================================
Які будзе адпаведнік расейскаму "на вес золота"?

*** 

На вес золота - на вагу золата
http://www.skarnik.by/tsbm/11498
http://www.skarnik.by/rusbel/26628

Пытаўся [id231718162|Dzmitry Prushynskih]
==================================
Почему газета называется звязда, а не зорка?

*** 

Вытрымка з Этымалагічнага слоўніка беларускай мовы:
Звязда ’зорка’ (назва рэспубліканскай газеты) з рус: звезда < прасл. gvezda, роднаснага літ. žvaigždė ’зорка’, ст.-прус. svāigstan ’ззянне, святло, бляск’. ... Рус. слова звезда выкарыстоўвалася як назва рэвалюцыйнай газеты. Гэта назва прынята была для мінскай газеты, якая (1917—1924 гг.) выдавалася на рус. мове, а з 1924 г. на бел. мове, прычым назва была захавана.

Пытаўся [id168281722|Юрий Веренич-Стаховский]
==================================
Як на беларускай мове будзе слова"Сутки". 
Калі "Содні" то адкуль такое слова ўзялося?

*** 

Па-беларуску "суткі"
http://www.skarnik.by/tsbm/81341
суткі, -так; адзіночны лік няма.
 Адзінка вымярэння часу, роўная 24 гадзінам; працягласць дня і ночы. Колькі падзей адбылося ў .. жыцці [Машы] за адны толькі суткі! Шамякін. Задажджылася раптам на цэлыя суткі. Брыль. Ляцяць птушкі круглыя суткі — удзень і ўначы. Ігнаценка.

Слова ўжываецца як у сучаснай, так і дарэформеннай норме, дзе яно таксама ёсць у спецыяльнай тэрміналогіі. У слоўніку Байкова і Некрашэвіча таксама прыведзены сінонімы доба і парá. 

Слова "содні" - са слоўніка Ластоўскага з удакладненнем "Задарожжа, Дзіс. пав.", так што "содні" - вузкі дыялектызм. Да таго ж, слоўнік Ластоўскага стаяў асобна ад тагачаснага калегіяльнага мовазнаўства і ўтрымліваў наватворы самога Ластоўскага, таму слоўнік у цэлым не паказальны з гледзішча нарматыўнасці або аўтэнтычнасці лексікі.
==================================
Падкажыце як слушна: запрашаю мужчын альбо мужчынаў? і як канчатак у множным ліку зьмяняецца ў залежнасьці ад склону?

*** 

запрашаю мужчын

Адз.л.
Н мужчына
Р мужчыны
Д мужчыну
В мужчыну 
Т мужчынам
М мужчыне

Мн. л.
Н мужчыны
Р мужчын
В мужчын
Д мужчынам
Т мужчынамі
М мужчынах 
(Граматычны слоўнік назоўніка)

Пытаўся [id12996983|Павал Дзедуль]
==================================
Вітаю. Зацікавіла мяне, як перакласьці на мову "бардачок" (той, што ў машыне)? Загадзя дзякуй!

*** 

У корпусе беларускай мовы http://bnkorpus.info/ зафіксавана ўжыванне слова "бардачок". У афіцыйных і большасці неафіцыйных слоўнікаў адсутнічае слова для гэтага паняцця, у спісе "Слоўнік НН" прысутнічае "бардачок".
==================================
Падкажыце, звычай - гандлёвы цi гандлярскi; грамата - даверная цi даверлiвая; дырэктывы - асобныя цi асобасныя; ? i яшчэ, як правiльна перавесцi - воспроизводящий фактор i получаемые доходы

*** 

Торговый обычай – гандлёвы звычай.

Верительная грамота – даверчая грамата.

Личная директива – асабістая дырэктыва (не ўпэўнены, што вы маеце на ўвазе, напішыце арыгінал або сэнс фразы)

Воспроизводящий фактор – узнаўленчы фактар (не ўпэўнены, што вы маеце на ўвазе)

Получаемые доходы – даходы, якія атрымліваюцца / даходы, якія паступаюць. Які кантэкст фразы? У залежнасці ад яго ўвогуле можна сказаць проста "даходы". Калі маецца на ўвазе цяперашні момант атрымання даходаў, магчыма - цяперашнія або бягучыя.

Пыталася [id3562765|Вольга Манулік]
==================================
У беларускай мове адрозніваюць словы пафарбаваны і памаляваны, як і самі дзеясловы фарбаваць і маляваць, ад якіх яны ўзыходзяць, хоць там і тут ужываюцца фарбы.
Каб стала розніца відавочнаю, скажам, пражу, тканіну фарбуюць, а, напрыклад, падлогу (рас. пол), лаўкі малююць. Бо ёсць такая вядомая прафесія маляр. Чалавек гэтай прафесіі, дапусцім, квачом на паверхні чаго-небудзь наносіць фарбу, малюе, а не апускае гэтую лаўку ў кацел з разведзенаю фарбаю.
Таму і вы пры апісанні, скажам, пакоя ўжывайце: маляваная падлога, маляваныя дзверы. І надпіс пры патрэбе пішыце: «Асцярожна, памалявана!»
А фарба, як сведчыць акадэмічны Тлумачальны слоўнік беларускай мовы, - «рэчыва, што надае той ці іншы колер прадметам, якія яно пакрывае або насычае».
Звярніце ўвагу: пакрывае або насычае. Адсюль і паходзяць два розныя віды занятку, якія далі прафесіі маляра і фарбавальшчыка. (Даўней яго называлі ў нас фарбаўшчык, сінельнік (гл. слоўнік І.Насовіча), фарбар. Прывядзём каларытную цытату з «Краёвага слоўніка ўсходняй Магілёўшчыны» І.Бялькевіча: «Атдаў бы ты сінельніку свае штаны пысініць, ато рыжыя, як сыбака».
Таму, дзе гаворка заходзіць аб чалавечай працы, гэтае адрозненне ў нашай мове захоўваецца.
І гэтая розніца сціраецца там, дзе момант вытворчасці адступае: Сонца фарбуе (малюе) лес у асенні колер. Тут можна ўжыць і тое і другое слова. Але сказаўшы «сонца малюе» мы тым самым падкрэслім вобраз сонца-маляра.
Аднак валасы фарбуюць, хоць вусны, бровы, вейкі і пад. у нашай мове можна і фарбаваць і падмалёўваць.

Анатоль Клышка – Гаворым і чытаем па-беларуску. Самавучак беларускай мовы.
==================================
Ці цалкам аднолькавыя па сэнсе словы: лесвіца, сходы, усходы? Калі не, то калі якое трэба ўжываць?

*** 

"Лесьвіца" мае шырэйшае значаньне. Слова азначае:

1) Збудаваньне ў выглядзе раду прыступак для пад'ёму і спуску. (лесьвіца з парэнчамі; каменная, вінтавая лесьвіца)
2) Прыстасаваньне для пад'ёму і спуску; драбіны (прыставіць лесьвіцу й залезьці на гарышча)
3) (пераноснае значаньне) Пасьлядоўнае разьмяшчэньне па ўзыходзячай лініі, ад ніжэйшага да вышэйшага (якіх-н. прадметаў, асоб, чыноў і пад.). (гіерархічная лесьвіца.)

“Сходы” й “усходы” азначаюць лесьвіцу, па якой уваходзяць у будынак, хату; а “сходкі” й “усходкі” — ейныя прыступкі. 

Пытаўся [id17496792|Артур Свідрыцкі]
==================================
Прывітанне, падкажыце,калі ласка, у якіх выпадках трэба ўжываць словы Перамяшчэнне і Перасоўванне? ці яны раўназначныя?

***

Вітаем.

Абодва словы маюць значэнне "змяненне месцазнаходжання чаго-н. у прасторы": сродкі перамяшчэння, перасоўванне народаў.

Слова "перамяшчэнне" ўжываецца яшчэ ў значэнні "перавод каго-н. на іншае месца працы, назначэнне на новую пасаду": перамяшчэнне брыгады на іншую будоўлю, перамяшчэне па кар'ернай лесвіцы. Таксама яно мае значэнне эканамічнага тэрміна: перамяшчэнне капіталу, перамяшчэнне крэдытаў.

Пытаўся [id108852137|Міхась Прыка]
==================================
Падкажыце калі ласка розніцу між сАбе і сЯбе,ці аніякай розніцы між імі?

*** 

Сабе - гэта давальны склон, адказвае на пытанне "каму?", адпавядае рускаму "себе". 
Прыклад: 
Я не магу сабе гэтага дазволіць.

Сябе - гэта родны і вінавальны склон, адказвае на пытанне "каго?", адпавядае рускаму "себя". (Каб лягчэй запомніць: калі пераставіць галосныя ў "себя", атрымліваецца "сябе", і наадварот.) 
Прыклады: 
Я бачу сябе ў люстэрку. Я ў сябе дома.

Тое ж самае датычыць "табе" і "цябе". Табе - давальны (каму?), цябе - родны і вінавальны (каго?).

Пытаўся [id231718162|Dzmitry Prushynskih]
==================================
Прывітаньне,шаноўная дапамога. Падкажыце калі ласка. У выпадку горада,слушна казаць еду ДА Магілева. А як у выпадку спартовай залы ці наведваньня канцэртаў,як слушна будзе спытаць: Идешь на футбол; идешь на тренировку; идешь на концерт? Слушна ўжываць "НА" ці ДА? дзякуй!

*** 

У выпадку горада ці іншай звычайна ўжываецца прыназоўнік "у", калі маецца на ўвазе, што нехта туды накіроўваецца. "Да" ў гэтым значэнні - нетыповае, але нармальнае яго ўжыванне ў спалучэннямі з назвамі гарадоў - калі паказваецца крайні пункт шляху, напр.: Аўтобус даязджае да Магілёва. 

http://www.skarnik.by/tsbm/85054
 у 2, прыназоўнік з Р, вінавальны склон і месны склон.
 Спалучэнне з прыназоўнікам «у» выражае:
 Прасторавыя адносіны
 1. з вінавальны склон. Ужываецца пры ўказанні на прадмет, месца ці прастору, унутр або ў межы якіх накіраваны рух, дзеянне. Клікаць у хату. Пакласці ў шафу. Ісці ў лес. Укопваць у пясок. Упасці ў яму. Схавацца ў траву. ▪ Не нікчэмным, слабым жабраком, А як бацька прыйду я ў дом, Сонца ў дом прынясу на штыку, Малаком Напаю дачку... Куляшоў. Я кідала кветкі ў хвалі — Расплываліся кругі. А. Александровіч. // *** Ужываецца пры назвах мясцовасці, краіны, населенага пункта, куды хто-, што-н. накіроўваецца. *** Прыехаць у Беларусь. Поезд прыбыў у Мінск. ▪ На Новы год пасвяткаваць У горад завітала елка. Танк. Калі сівым зраблюся дзедам, Усімі паважаны госць, У вёску родную прыеду, У ельнік, што за вёскай ёсць. 

Футбол, трэніроўка, канцэрт - гэта мерапрыемствы, а не пункты ці аб'екты. Для іх ужываецца прыназоўнік "на": на футбол, на трэніроўку, на канцэрт.

Пытаўся [id231718162|Dzmitry Prushynskih]
==================================
Добры дзень!
У чым розніца паміж 'вольны' і 'свабодны'? Якое слова выкарыстоўваць, калі кажаш пра хвіліну?

*** 

Вітаем!

У беларускай мове ёсьць шматзначныя словы “свабодны” й “вольны”. Некаторыя з значаньняў гэтых слоў блізкія. Раім азнаёміцца з усімі імі з дапамогаю тлумачальнага слоўніка:

Вольны
http://www.skarnik.by/tsbm/13004

Свабодны
http://www.skarnik.by/tsbm/75610

Трэба казаць “вольная хвіліна”.

Вольны:
3) Нічым не заняты (пра час). Раніцу вырашылі абвясціць вольнай, гэта значыцца ніякіх агульных паходаў не праводзіць, а здацца цалкам на самадзейнасць моладзі. Дубоўка. Кожную вольную хвіліну Люба бралася за кніжку. Васілевіч.

Пыталася [id87760443|Воля Сакалова]
==================================
Дзень добры.
Скажыце, калі ласка, які ёсць адпаведнік лацінскаму выразу ad majorem Dei gloriam?
Дзякуй!

*** 

Вітаем!

 Дэвіз езуітаў "AD MAIOREM DEI GLORIAM" даслоўна перакладаецца як “для большай славы Божай". 
Таксама часта выкарыстоўваюць пераклад “для вялікай славы Божай". 
 Абодва варыянты сустракаюцца ў беларускамоўных тэкстах рэлігійнага характару. Ня можам сказаць адназначна, ці варта аддаваць перавагу толькі аднаму зь іх. Мяркуем, што людзі, якія займаюцца перакладамі рэлігійных тэкстаў, могуць сказаць, ці прыняты адзін з гэтых варыянтаў у якасьці асноўнага.
 
Пытаўся [id229178039|Максім Гінтаў]
==================================
Скажыце калі ласка, як па беларуску будзе слова "букварь". Наколькі ведаю, слова "буква" няма ў беларускай мове.

* * *

 Буквар – неўласьцівае беларускай мове слова, пазычаньне з расейскае мовы (як Вы слушна зазначылі, у сучаснай беларускай мове няма “буквы”).
 Для называньня першае кнігі для дзяцей існуе слова “лемантар”. Яно прыйшло да нас з польскае мовы натуральным парадкам. Выданьні для дзяцей дасавецкага пэрыяду й у эміграцыі называліся “лемантарамі”.
 
Прыводзім апісаньне з этымалягічнага слоўніка.

А таксама далучаем колькі беларускіх лемантароў :)

Пытаўся [id102312801|Павел Баравик]
==================================
Original: http://i.gyazo.com/6a1c95f8be47a7bfb8a7c5029e17af9e.png
==================================
Original: http://i.gyazo.com/37983a018d7ab6004e24b234933d0b5a.png
==================================
Прывiтанне!
Далучайцеся да новай суполкi - "Дзiвосныя фота Беларусi" http://vk.com/amazingphotobelarus
==================================
Переведите пожалуйста"быть в курсе всех дел" сложность возникает с в курсе. Спасибо!

* * *

Згодна з Тлумачальным слоўнікам, у беларускай мове ёсьць ўстойлівы выраз «быць у курсе» — http://www.skarnik.by/tsbm/34909.

Калі ён вам не падабаецца, паспрабуйце перафразаваць сказ, бо па-беларуску можна сказаць па рознаму: і проста «ведаць», і «знацца», «разьбірацца», «быць абазнаным (дасведчаным)», «мець уяўленне (веды, інфармацыю, разуменьне)» і г. д.

Пытаўся [id231718162|Dzmitry Prushynskih]
==================================
Растлумачце калі ласка розніцу паміж "знаю" і "ведаю". Я са школы ўжываю толькі "ведаю", але зараз ад разумных людзей чую "знаю".

* * * 

Без усякага сумненьня, абодва словы — беларускія. Гэта пацьвярджаюць ня толькі слоўнікі ды шматлікія прыклады зь літаратуры, але і дыялектныя крыніцы, напрыклад, «Общеславянский лингвистический атлас» (мапа № 73 выпуска № 9) — гл. далучаную выяву.

Некаторыя мовазнаўцы сапраўды разводзяць ужываньне гэтых дзеясловаў у асноўным значэньні. Розьніцу паміж імі тлумачыў у сваіх працах Ян Станкевіч — http://buyalski.livejournal.com/19502.html, а таксама Антон Адамовіч у адным з выпускаў «Беларускай газэты» (другая выява).

Аднак у сучаснай літаратурнай мове «знаць» і «ведаць» — збольшага сынонімы, розьніца палягае толькі ў наяўнасьці некаторых дадатковых значэньняў і асаблівасьцяў ужываньня, зь якімі вам дапаможа разабрацца Тлумачальны слоўнік: 
• знаць: http://www.skarnik.by/tsbm/28606
• ведаць: http://www.skarnik.by/tsbm/12198

Пытаўся [id9175781|Yurka Kozak]
==================================
Мапа цалкам: http://www.slavatlas.org/files/publications/atlasy/ola9/map-73.pdf
==================================
Пытанне 3: як будзе правільна па-беларуску "управляемый герметизатор"

* * *

Кіраваны герметызатар, кіруемы герметызатар (непажадана).

Пытаўся [id157892285|Юрый Крышнеў]
==================================
Пытанне 1: як будзе правільна па-беларуску "антенна с вращающейся поляризацией"
Пытанне 2: як будзе правільна па-беларуску "частная производная"

* * *

1. Антэна з вярчальнай палярызацыяй.
2. Частковая вытворная.

Пытаўся [id157892285|Юрый Крышнеў]
==================================
Трэнім па-беларуску. Падкажыце як будзе: кисть руки, вращение запястьями, голено-стопный сустав, мышцы груди, позвоночный столб?
*** 
кисть руки - кісць рукі
вращение запястьями - вярчэнне запясцямі, вярчэнне прыдалоннямі
голеностопный сустав - галёнкаступнёвы сустаў
мышцы груди - мышцы грудзей, цягліцы грудзей
позвоночный столб - пазваночнік

Пытаўся [id12996983|Павал Дзедуль]
==================================
«Смуга» і «туман» — у якіх выпадках правільна ужываць гэтыя словы?

* * * 

І «смуга», і «туман» маюць асноўны сэнс («згушчэнне кропелек вады ў атмасферы») і пераносныя (першы — «нешта падобнае да туману», напрыклад, дым, другі — пра стан няяснасці, змешанасці думак, уяўленняў, напрыклад, «туман у галаве».)

Пытаўся [id4584858|Алесь Клімчук].
==================================
Добры дзень!
Паўстала некалькі пытаньняў, перакладаю верш на наркамаўку.
Падкажыце, калі ласка, як будуць словы «торный», «пропащий», «кошмары»?
Ці можна сказаць выраз «стромкае плячо»? і «І трызніў я пахам чорных (?)  валасоў»? 
І можа падкажаце сынонімы «часта» (ну не гучыць гэтае «часта»!) і «вырашана»?
Вялікі дзякуй :)

* * * 

Вітаем!

«Торный» — «пракладзены», «уезджаны», «пратаптаны».
«Пропащий» — «гіблы», «прапалы», «прапашчы», «запрапашчы», «запрапашчоны».
«Кошмар» — «кашмар», «мара» (так, не зьдзіўляйцеся апошняму варыянту).

«Стромкае плячо» — наўрад ці. Стромкім бывае бераг ці яр, зрэшты, мы ня ведаем канкрэтнае закладзенае значэньне.

Так, трызьніць можна нечым, аб нечым, пра нешта.

Сынонім да «часта» — хіба што «густа», але так далёка не заўсёды скажаш; хіба што ў выпадках накшталт «яны расьлі занадта густа».

Сынонімаў да «вырашана» таксама ня густа: якое-небудзь «пастаноўлена» ці асабовае «я/ты/вы/... вырашыў/вырашылі.../рашыў/рашылі».

Пыталася [id25356384|Насьця Мажэйка].
==================================
Дзень добры.

Неяк не вельмі знаёма гучыць: «у бабруйца». Ці правільна ўжыта слова? Як казаць у назоўным склоне — «бабруец»?
Як называть жыхароў гарадоў? Напрыклад: Бяроза, Мінск?

Дзякуй.

* * * 

Дабрыдзень!

Жыхар Бабруйску — «бабруйчанін», Мінску — «мінчанін», а Бярозы — «бярозаўчанін» ці «бярозавец».

Пытаўся [id9175781|Юрка Казак].
==================================
Адкажыце калі ласка на такое пытанне - як будзе слушна напісаць "аніводнай жывёлы", "аніводзін чалавек" і г.д.? Ці мо ў літаратурнай мове ёсць толькі "ні адной жывёлы, ні адзін чалавек"? Дзякую за адказ. 

* * *

У літаратурнай мове несумненна ўжываюцца займеннікі ніводны, ніводзін, аніводны, аніводзін. Гэта пацвярджаецца асноўнымі слоўнікамі (Тлумачальны слоўнік беларускай мовы, Слоўнік беларускай мовы (2012), Беларуска-рускі слоўнік).

Узмацняльная часціца «а», якая ўжываецца і з іншымі займеннікамі ды прыслоўямі, надае ім значэнне абсалютнасці: аніводны = зусім ніводны, анічога = зусім нічога, анікога = абсалютна нікога і г. д.

Дадамо, што падобнае (і адзінае) значэнне ў нашай мове мае слова «жадны» — http://skarnik.by/tsbm/22186.

Пыталася [id88708550|Надзея Бароўка]
==================================
І зноў ад мяне пытаньне: Падкажыце калі ласка ці варта ўжываць у якасці "клубники" трускаўкі,ці гэта паланізм пэўны і мала мае да беларускай мовы адносін?
*** 
Клубника па-беларуску — клубніцы, трускалкі. Пацвярджаецца перакладнымі і тлумачальнымі слоўнікамі. Такім чынам, трускалкі (праз "л") - дапушчальнае беларускае слова, а трускаўкі (праз "ў") - паланізм ад "truskawki".

Пытаўся [id231718162|Dzmitry Prushynskih]
==================================
Добры дзень.
Падкажыце, калі ласка, наступнае:
1) Жалезабетонны "забор" - гэта "плот" ці "паркан" ?
2) Як па-беларуску будзе "глупо" (пажадана некалькі варыянтаў).
3) Як па-беларуску выраз "вот это да".
4) І яшчэ, слова "фатэль" якога роду і ці варта яго ужываць?
Дзякуй!

*** 

1) "Плот" - агульнае абазначэнне, хаця ў Тлумачальным слоўніку беларускай літаратурнай мовы ёсць удакладненне "пераважна з жэрдак".
ПЛОТ
(назоўнік | мужчынскі род)
Агароджа, пераважна з жэрдак. || прыметнік: плотавы.
http://www.rv-blr.com/slounik?alpha3=ПЛО&alpha=П

Пра паркан жа гаворыцца, што ён можа быць і мураваны
http://www.skarnik.by/tsbm/56053
 паркан, -а, мужчынскі род
 Агароджа з бярвёнаў, штыкецін або мураваная. 

Мураваны - значыць, з цэглы і каменю, магчыма, было б дапушчальна зрабіць перанос і называць бетонную агароджу "парканам".

2) Неразумна, недарэчна, па-дурному

3) Авой. Вось дык штука.
ТСБМ (http://www.skarnik.by/tsbm/2295)
авой, выклічнік
 размоўнае слова Выгук пры выказванні здзіўлення, захаплення і пад. [Таццяна☺ — Авой, туман які! Зарыцкі.

Руска-беларускі слоўнік К. Крапівы:
штука ж. 
...
вось дык ш.! вот так номер!; вот так так!; вот это да!

4) Слова "фатэль" - мужчынскага роду. Яно адсутнічае у нарматыўных слоўніках, як у сучасных, так і ў дарэформенных. Згадваецца ў кнізе "Самабытнае слова: Слоўнік беларускай безэквівалентнай лексікі (у рускамоўным дачыненні)." Таму для выпадкаў, дзе мэтазгодна выконваць нормы, варта было б ужываць проста "крэсла" або, калі трэба ўдакладніць, "мяккае крэсла".

*** 
Пыталася [id122230764|Наташа Мікша]
==================================
Добры дзень!
Тутака ў адной інтэрнэт-краме прадаюцца вось такія рэчы:
«Кулён handmade нацыянальны герб „Пагоня“ на тле беларускага сцяга».
Пытанне: што такое «тле»? Па сэнсу раблю выснову, што гэта фон, але што за «ТЛЕ» такое?
Дзякую!

* * * 

Добры дзень!

Па-польску і па-ўкраінску «тло» — гэта «фон». Тут ужыта банальнае неразумнае запазычаньне, відаць, прадыктаванае прынцыпам «абы ня як па-расейску». А па-беларуску «тло» — гэта тое, што сатлела. Напрыклад, знаёмы Вам выраз «да тла» — якраз пра гэта.

Пытаўся [id231718162|Дзмітры Прушынскіх].
==================================
Добры дзень. Паважанае спадарства, падкажыце, калі ласка, як правільна перакласці прыметнік «лебяжий», калі гутарка ідзе пра заказнік «Лебяжий»? Ці існуе слова «лябяжы» ў беларускай мове? Ці правільна выкарыстоўваць толькі слова «лебядзіны»?? 
Адкажыце, калі ласка, са спасылкамі на правілы і крыніцы. Вялікі дзякуй!

* * * 

Вітаем!

Вядома, слова «лябяжы» няма ў беларускай мове, а ёсць толькі «лебядзіны», пацвярджаецца гэта цэлай кучай слоўнікаў (Граматычны прыметніка, займенніка, лічэбніка, прыслоўя, Слоўнік беларускай мовы, Беларуска-расейскі (Крапіва), Расейска-беларускі (Булыка), Польска-беларускі, ТСБМ, ТСБЛМ, etc.).
АЛЕ:
Назву «Лябяжы» (а дакладней — «Лебяжий») заказнік і аквапар атрымалі ад назвы сажалкі. На жаль, у нас не атрымалася знайсці, як гэтая сажалка дакумэнтавана завецца па-беларуску — верагодна, што менавіта Лебядзіная сажалка. Але, наколькі нам вядома, пры рэгістрацыі заказніку і аквапарку была ўжыта менавіта форма «Лябяжы», несумненная калька з расейскае мовы.
Нават калі гэта праўда, то назва аб’ектаў застаецца менавіта такой, нават калі гэта відавочная памылка з моўнага пункту погляду. Уласнік што хаціт, тое і вараціт, цудоўны прыклад гэтага — беларускамоўная назва аднаго банку — «Пріорбанк».

Пыталася [id13086979|Карына Салавей].
==================================
Добры дзень. Як правільна перакласці «цена деления термометра« і «разъём для наушников»?

* * * 

І Вам добрага дня!

«Цана дзялення тэрмометра» і «раздым для навушнікаў».

Пытаўся [id108852137|Міхась Прыка].
==================================
Скажыце, калі ласка, як слушна казаць: 
«палегчыць» ці «аблегчыць»? 
«астанкі» ці «парэшткі»?
«астатак» ці «рэшта»? 
«быт» ці «побыт»? 
Дзякую!

* * * 

І «палегчыць», і «аблегчыць» — дапушчальныя варыянты.
І «астанкі», і «рэшткі» — дапушчальныя, але не «парэшткі».
І «астатак», і «рэшта» — дапушчальныя варыянты, збольшага сінанімічныя, але не поўныя адпаведнікі.
І «быт», і «побыт» — дапушчальныя варыянты, але апошні мае дадатковы сэнс «знаходжанне дзе-небудзь».

Пыталася [id252628802|Міла Бусловіч].
==================================
Вітаю.
Ёсць такія вызначэньні ў боксе і іншых відах спаборніцтваў, як «нокаут», «бой», «раунд». Ці варта іх падпарадкоўваць  правілам беларускай мовы, і пасля галосных ужываць «ў», і як перакласці «бой», каб адпавядала сэнсу, напрыклад: «Сегодня состоялся бой между боксером из Беларуси и Германии»?
Дзякуй.

* * * 

Вітаем!

Можна і трэба. «Накаўт» і «раўнд», «бой» жа — спрадвечнае беларускае слова.
«Сёння адбыўся бой між баксёрамі з Беларусі і Нямеччыны.»

Пытаўся [id231718162|Дзмітры Прушынскіх].
==================================
Добры вечар! Падкажыце, калі ласка, ці можна назваць словам «камізэлька» ваенную проціўдарную верхнюю частку формы, што адпавядае расейскаму «жилетка»/«бронежилет».

* * * 

Добры дзень!

Так, і для гэтага нават існуе слова «бронекамізэлька».

Дзякуем за пытанне і прабачце за затрымку.

Пыталася [id184739688|Настасся Духоўнікава].
==================================
Вітаю.
Накапілася некалькі пытанняў.

1) Ці ёсць адрозненне паміж словамі «лепш» і «лепей»? Ці іх можна выкарыстоўваць поўнасцю згодна са сваім густам?

2) Якое беларускае слова лепш выкарыстоўваць для расійскага "собеседование"? Слоўнікі падаюць "гутарку" і часам "суразмоўе", але першае зусім (на мой погляд) не перадае кантэксту. Ці поўнасцю тут падыходзіць "суразмоўе"?

3) Хочацца разабрацца і дакладна адрозніваць значэнні "цяпер" і "зараз", бо адчуванне, што тут наблытана. Наколькі я разбіраўся "зараз" - правільна выкарыстоўваць у кантэксце будучага (зараз пайду ў краму), а "цяпер" больш для цяперашняга ўсё ж такі. Аднак вельмі часта (у тым ліку і па радыё) чую ўжыванне "зараз" як сінонім расейскага "сейчас".
Яшчэ калісь чуў меркаванне, што "цяпер" - гэта калька з расейскай на "теперь". Ці мае такое меркаванне падставы?

Дзякуй.

* * * 

Вітаем!

1) Сэнсавае розніцы паміж «лепей» і «лепш» няма. Якое Вам больш даспадобы — тое і выкарыстоўвайце.

2) Для пачатку трэба сказаць, што праблема вынікае з расейскае мовы — там слова «собеседование» ў апошні час набывае выразнае значэнне «размова з мэтай прыняцця ў калектыў». Раней яно мела сэнс «размова», у тлумачальных таксама можна знайсці «арганізаваная размова на пазначаную тэму». «Суразмоўе» — калька з расейскае мовы, таму яна поўнасцю перадае сэнс гэтага слова.
Але менавіта беларускі шматзначны адпаведнік, «гутарка», выкарыстоўваўся для перадачы сэнсаў шматзначнага расейскага слова. У большасьці іншых моваў адпаведнікі складаюцца з некалькіх словаў, «рабочае інтэрв’ю», «класіфікацыйнае інтэрв’ю», «размова на работу», «размова для наймання». Так што цалкам па беларуску будзе выкарыстанне слова «гутарка» з удакладненнем, напрыклад, «гутарка для наймання».
Выбар, вядома, за Вамі.

3) МоваНанова ў асобах Лабадзенкі і Бушлякова (і не толькі) зараз моцна прасоўваюць развядзенне гэтых словаў, тым не менш слоўнікі і літаратура іх пазіцыю НЕ ПАЦВЯРДЖАЮЦЬ. http://bnkorpus.info — корпус беларускай мовы — утрымлівае творы нашых класікаў, для якіх мова была сапраўды роднай, якія выкарыстоўваюць «цяпер» і «зараз» не так, як нам сёння спрабуюць давесці.
Словы размяжоўваюцца іначай, і гэтае размежаванне зараз некласіфікаванае.

Дзякуем за пытанні і прабачце за затрымку.

Пытаўся [id3019279|Валянцін Гайдучэня].
==================================
Курсы беларускай мовы для маленькіх беларусаў!

“Цэнтр славянскіх моў і культур” знаёміць з новым праектам “Урокі-крокі для беларусікаў”. Яго мэта — навучыць дзетак размаўляць па-беларуску. 

На занятках будуць вывучаць лексіку па розных тэмах, браць увагу на граматычныя асаблівасці і тыповыя памылкі маўлення. Адмыслова для курсаў распрацавалі лекцыі, якія найбліжэйшым часам выдадуць у выглядзе кнігі. Апроч таго, дзеткі будуць слухаць аўдыёматэрыялы, знаёміцца з культурай, гісторыяй Беларусі, развучваць танцы, песні і вершы, ладзіць забавы – і ўсё па-беларуску.

“Няма смачнейшай вадзіцы, як з роднай крыніцы”, – кажа беларуская народная мудрасць. 
Дык няхай нашыя дзеткі бяруць моцы і натхненне з крыніцы роднай мовы!

Кантакты і падрабязная інфармацыя:

сайт: http://dyjalog.by/study-online/belorusskaya/
ролiк: https://www.youtube.com/watch?v=LAY_KtpcmCk
суполка VK: http://vk.com/kursy_v_minske
пра праект: http://www.svaboda.org/content/article/26543621.html
==================================
Вітаю. У тэксце Віктара Казько сустрэў слова "мыліцы". Што гэта ёсць? Дзякую вам!

Пытаўся [id231440050|Аляксандр Брундукоў]

* * *

Мыліца - палка з папярочынамі ўверсе і ў сярэдняй частцы, на якую апіраецца рукою бязногі або з хворай нагою чалавек (http://skarnik.by/tsbm/39444).
==================================
Original: http://lenagold.narod.ru/fon/clipart/m/medc/med50.png
==================================
Сябры!

У інтэрнэце запушчаная beta-версія сэрвісу праверкі правапісу - dobrapis.info. 

Не забываем карыстацца!
==================================
Сябры! Гэта суполка для ўсіх тых, хто хоча вывучаць беларускую, украінскую і польскую мовы, а таксама бавіць час у цікавых і вясёлых размовах і знаёміцца з новымі людзьмі.
Дапамажы праекту - націсьні "распавесьці сябрам"! https://vk.com/razmowa

----------------------------------------------

Друзі! Ця група для всіх тих, хто хоче вивчати білоруську, українську та польську мови, а також проводити час у цікавих і веселих розмовах і знайомитися з новими людьми. 
Допоможи проекту - натисни "розповісти друзям"!

----------------------------------------------

Przyjaciele! Ta grupa jest dla wszystkich, którzy chcą nauczyć się białoruskim, ukraińskim i polskim, a także spędzać czas w ciekawy i zabawny rozmowy i poznać nowych ludzi. 
Projekt Pomoc - Kliknij "poleć znajomemu"!
==================================
Добры вечар,спадарства! Як па-беларуску сказаць: "порицать", "поощрять" i "отвергать"? Загаддзя Вялики Вам дзякуй

*** 

Порицать: ганьбаваць.
Поощрять: "заахвочваць" - у сэнсе стымуляваць загадзя, бо заахвочваць - выклікаць ахвоту; "падтрымліваць (адабрэннем, пахвалой, узнагародай)" - незалежна ад таго, зроблена ўжо дзеянне ці не.
Отвергать - "адхіляць", "адкідаць".

Пыталася [id157763317|Віталія Кл]
==================================
Добры дзень.
Скажыце, калі ласка, ці ёсць у беларускай мове фраза, аналагічная расейскай "не по карману", то бок тое, што не можна сабе дазволіць.

*** 

Добры дзень.

У перакладным і тлумачальным слоўніку ёсць выраз "не па кішэні".
Не па кішэні каму — занадта дорага для каго-н.
http://www.skarnik.by/tsbm/33290

Таксама на тэму нястачы грошай існуюць наступныя беларускія фразеалагізмы:

Болеть карманной чахоткой (безденежье) - На кішэнь хварэць = Сабачыя грошы мець = Сухоты ў кішэнь упалі = Кішаньковыя сухоты.

Ветер свистит в карманах - Кішэнь без дна = У галаве шуміць, шуміць, а ў кішэнях ціха, ціха = Па шэлегу луста, але й шэлега пуста.

Пытаўся [id105395925|Павел Нікалаеў]
==================================
Добры вечар! Скажыце калі ласка, як правільна пісаць і гаварыць: 

«Ён звані́ць» ці «ён звоніць», «ты пазвані́ш» ці «ты пазвоніш»?

«Класці» ці «лажыць», «заложнік» ці «закладнік»?

«Апрануць майку», «адзець майку» ці «надзець майку»?

Як запытаць «который час» па-беларуску? «Колькі часу», «каторы час» ці неяк па-іншаму?

Загадзя дзякуй.

* * * 

Вітаем!

«Ён зво́ніць» і «ты пазвоніш». Менавіта з нашае падачы расейскамоўныя так часта памыляюцца ў вымаўленні.

У беларускай мове няма размежавання «класці» і «лажыць», хоць першы варыянт найпапулярнейшы.

Існуюць і «закладнік», і «заложнік», але з рознымі сэнсамі: першы — той хто ўносіць заклад, другі — той, хто сам з’яўляецца залогам (ці закладам). «Заложнік» раней азначаў і таго, хто атрымлівае залог.

Апранаюць вопратку (футра, напрыклад), адзяваюць чалавека і надзяваюць любое адзенне, у тым ліку і майку.

«Который час» — «колькі часу», «колькі гадзін(аў)», «каторая гадзіна».

Пытаўся [id102312801|Павел Баравік].
==================================
Вiтаю!))
Як слушна сказаць чысло па-беларуску (іменна на тарашкевiцы)? Часам бачу «першага лютага», часам - «дня першага лютага».

* * * 

Вітаем!

Тут няма розьніцы ў правапісах. Сучасная форма — «першага лютага» — скарочаная форма старажытнай «першага дня лютага месяца».

Пытаўся [id268461670|Францыск Ліцьвіновіч].
==================================
Приветствую, нужна ваша помощь!
Мы все болели за Бразилию и верили в ее победу, но когда Люксембург забил ей два мяча, мы начали охреневать, понимая,что Люксембург может разгромить бразилию. Как правильно в данном случае перевести на белорусский язык охреневать? Или что использовать соответственно данному выражению, «былі здзіўлены», на мой погляд, не адлюстроўвае ўсіх пачуцьцяў і сэнсу адпаведна прыкладу. Дзякую!

* * *

Вітаем!

1) «моцна ўразіцца» — ачмурэць, адурэць, ашалець, пашалець;
2) «паводзіць сябе неадэкватна» — ашалець, пашалець, здурнець, звар'яцець, з глузду (з глуздоў) з'ехаць (злузнуцца, выйсці) = з розуму спасціся (выбіцца) = кашулі (сарочкі) свае забаяцца = з лядашчыкам спазнацца = ускруціцца = здурнець, стаць нахабным, ахамець, нячысцік падкаснуўся = чорт панёс на дзіравы мост;
3) «апісанне моцнага ўражання, захаплення» — страшэнна, нечувана, ашаламляльна, ачмурэць, адурэць, з глузду з'ехаць = …, ашалець.

Пытаўся [id231718162|Дзмітры Прушынскіх].
==================================
Вітаю. 
У мяне ёсьць цікавае, але не зусім моўнае пытаньне.
Былі ў нас на Беларусі такія браты Дыбоўскія, Бэнэдыкт і Ўладзіслаў. Нарадзіліся пад Менскам, абодва мелі прыродазнаўчую адукацыю, абодва прымалі ўдзел у Паўстаньні 1863 года, абодва былі пакараныя: Бэнэдыкта саслалі ў Сібір, а Уладзіслаў, які зь дзяцінства быў інвалід, некалькі гадоў правёў у турме. Бэнэдыкт займаўся дасьледаваньнем прыроды Прыбайкальля і Далёкага Ўсходу, Уладзіслаў апрацоўваў матэр'ялы, сабраныя братам і цікавіўся беларускай этнаграфіяй. Дакладна вядома, што браты Дыбоўскія абодва ведалі беларускую мову. Уладзіслаў Дыбоўскі надрукаваў дзьве працы, прысьвечаныя беларускай філялёгіі: «Беларускія прыказкі з Наваградзкага павету» (1881), «Беларускія загадкі зь Менскай губэрні» (1886). А ў артыкуле Адама Мальдзіса (http://www.sb.by/post/108662/) сцьвярджаецца, што Дыбоўскі працаваў таксама над складаньнем нейкага "Беларуска-польска-французскага слоўніка". Але ніякіх зьвестак пра гэтае выданьне мне знайсьці не пашанцавала. Ці існаваў гэты слоўнік? Ці, можа, ён рыхтаваўся, але ня быў выдадзены? А калі ён існаваў, то калі, дзе ён друкаваўся?... Ці ёсьць ён у бібліятэках альбо ў сеціве?... Дзякуй.

* * * 

Вітаем!

Вось што мы знайшлі ў бібліяграфіі аднаго вядомага мовазнаўцы:
89 [Dybowski, Władysław.]
Przysłowia białoruskie powiatu nowogródzkiego / Zebrał Władysław Dybowski // Zbiór wiadomości do antropologii krajowej / [Komisja Antropologiczna Akademii Umiejętności w Krakowie]. T. V. Cz. 3. 1881. S. 3–23: Дыялектны: Наваградзкі пав. Мен-скае губ.: S. 4–21: Парэміялягічны: Наваградзкі пав. Менскае губ. 746 паз.; м. Барысаў / Aleks. Bosarzewska. 22 паз. S. 21–23: Słowniczek: Перак-ладны: бел.-поль. Бел. матэрыял падаецца поль. лацініцаю.

Ён сказаў, што кніга ёсьць у Нацыянальнай бібліятэцы ці бібліятэцы пры НАН.

Пытаўся [id170392414|Аляксей Кухта].
==================================
«Инопланетяне» и «пришельцы» як будуць?

* * *

«Инопланетяне» — «іншапланецяне».

«Пришелец» — агульнамоўнае слова, перакладаецца як «чужынец», «прыхадзень», «прыблуда», «прыш(э)лец». Пад уплывам расейскае мовы апошняе слова набыла патрэбнае Вам адценне.

Пытаўся [id185913960|Віталь Рамза].
==================================
"Крутой", "новороченый" - крутой велосипед, новороченая машина (машина с новоротами) или крутой парень. Як перакладаюцца гэныя жарганiзмы. Дзякуй.

* * *

Файны, хвацкі, варты, спраўны, выдатны, лю́дскі, ладны, дыхтоўны, ёмкі, дасканалы, фірмовы (фірмавы), фарсовы (фарсісты, франтаваты), салідны, ніштаваты, модны, густоўны; хоць куды, не абы-які, нішто сабе, што трэба.

Пра чалавека можна сказаць таксама: зухаваты, удалы, спрытны, увішны, упарты, наравісты, суровы, непахісны, дзёрзкі, рэзкі, свавольны, нахабны, маладзецкі, круты; ці проста: зух, хват, хватан.

Заўвага. «Круты» ў дачыненьні да чалавека мае значэньне «суровы, упарты», г. зн. яно не зусім адпавядае расейскаму «крутой» (гл. http://skarnik.by/tsbm/34248).

Таксама адзначым, што «крутой берег» будзе перакладаецца як «стромкі бераг».

Пытаўся [id255836744|Iгар Кiволя]
==================================
Добрай раніцы.

Падкажыце, калі ласка, наступныя рэчы:
1) Як змяняецца слова «есці» у залежнасці ад асобы? Я ем, ты еш (ясі?), ён есць (ясі?) і г.д.
2) Ці ёсць розніца паміж саколкай, футболкай, цішоткай?

* * * 

Вітаем!

1)
я ем,
ты ясі,
ён/яна/яно есць,
мы ядзім/ямо,
вы ясце,
яны ядуць.

Загадны лад: ты еш/еж, вы ешце.

2) Адказ на пытанне пана ужо быў: https://vk.com/wall-71024062_587 .

Пытаўся [id105395925|Павел Нікалаеў].
==================================
Пытаньне перакладу.
Як слушней перакладаць з расейскае «Евроопт»?
Вядома, лiтаральна было б «Эўрагурт». Нiхто не зразумее. 
«Эўраопт» — кампрамiс? Але ж трасянка нейкая.
Пакiнуць «Евроопт»? Не перакладаць назву? Але ж, хаця, да замежных назваў такi падыход абгрунтаваны, гэтыя крамы (быццам) беларускія.

* * * 

Як Вы правільна заўважылі, назвы не перакладаюцца. Гэтая гандлёвая марка зарэгістраваня ў Беларусі, таму мусіла пры рэгістрацыі пазначыць сваю назву і па-беларуску. Нам гэтая назва невядомая, але Вы можаце спытаць гэта — ў звароце да кампаніі.
ЗЫ: Асабіста я адно засвойваю гэтае слова ў адпаведнасьці зь беларускім вымаўленьнем — «Еўравопт».

Пытаўся сам [id257804496|Уладар Пярсьцёнкаў], жывы яшчэ, аказваецца. :)
==================================
Як бы вы пераклалі на беларускую мову словазлучэнні тыпу «час икс», «час пик»?

* * * 

Мы б пераклалі так:
«час икс» — гэта «x hour», што можна перакласці як «гадзіна ікс», «час ікс»;
«час пик» (rush/peak hour) — «сама(ы) розрух» (аўтэнтыка), «гадзіны пік», «час пік».

Пыталася [id87935659|Ірына Зорко].
==================================
Вучым мову разам! Інтэрнэт-крама belarusam.by: сшыткі, альбомы для малявання, магніты на лядоўню для дзетак і іх бацькоў. Замовы на vladi_r@tut.by
http://vk.com/magnitybel
www.facebook.com/magnitybel
http://instagram.com/belarusam_by
==================================
Падкажыце, калі ласка, што больш слушна ужываць ў беларускай мове: крэйда ці мел? Ці і тое, і тое мае права на ўжыванне?

* * * 

Абодва словы маюць права на існаванне.

«Мел» — старажытны славянскі корань, роднасны да «малоць», у значэнні «крэйда» вядомы нам са стараславянскай і старарускай моваў.

«Крэйда» — старое (≤16 ст.) пазычанне з лаціны праз нямецкую і польскую. Практычна ўва ўсіх мовах славянскага і балцкага рэгіёну менавіта яно ўжываецца для абазначэння «мелу».

Імаверна, што і ў нас «мел» перастаў бы існаваць, калі б не было моцнага ўплыву расейскае мовы.

Пытаўся [id114506229|Антось Звычайны].
==================================
Вітаю :)

Падкажыце, калі ласка, ці з’яўляецца слушным пераклад слова «мститель» як «мсціўца», ці дапушчальны толькі варыянт «мсцівец».

Адразу дзякуй.

* * * 

Адразу вітаем :)

Па-першае, слова «мсціўца» не фіксуюць слоўнікі. Але!

У шматлікіх словаў на «-вец» ёсць адпаведнікі агульнага роду на «-ўца», так што калі ў Вас няма задачы поўнасцю трымацца слоўнікаў, то мова дапускае такое ўтварэнне.

Да таго ж вось Вам прыклады з нашае літаратуры:
«А вось ён, мсціўца, на здзіўленне самому сабе, быў вельмі спакойны.», Шамякін.
«Разам з імі ў падвал халодны Гоняць цётку - сястру Міная, А Мінай - гэта бацька іх родны, Бацька родны, Мсціўца народны.», Куляшоў.

Пытыўся [id157917816|Аляксей Курэтаў].
==================================
Добры дзень :) Дзякуй за папярэднiя адказы :) 

На беларускую мову, як мне здавалася, словы «думать», «мыслить» перакладаюцца як «думаць», «мысль» — «думка», «размышление» — «разважаньне», тады чаму «про-мышл-енность» перакладаецца як «пра-мысл-овасьць»?

* * * 

Вітаем!

Па-першае, слова «мысьліць» існуе ў беларускае мове. Яно ёсьць і ў слоўніках (СБМ, Граматычны дзеяслова, БНТ, Крапіва, Байкоў-Некрашэвіч, etc.), і ў нашых літаратараў («Правільна бачыць і мысьліць.», Мележ; «Той пальцам шоргае па носе, Мінуту мысьліць, разважае.», Колас; etc.).

Па-другое, існуе слова «промысел», яд якога і ўтворанае «прамысловасьць» (чулі, мабыць, пра беларускія народныя промыслы? :) ).

Па-трэцяе, «прамысловасьць» — калька з расейскага «промышленность», першае ўтворана паводле формы другога.

Пыталася [id107894717|Вераніка Радкевіч].
==================================
Добры дзень :)

Калі ласка, падкажыце, як перакладаецца слова «освободиться» ў сказах накшталт:
«Перезвони мне, когда освободишься.»,
«Я уже освободился от всех дел.» і г.д.
Проста мне здаецца, што слова «вызваліцца» не пасуе сюды.

* * * 

Вітаем!

Яно перакладаецца менавіта як «вызваліцца», ці, напрыклад, «стаць вольным»:
«Патэлефануй мне, калі станеш вольным.»
«Я ўжо вызваліўся ад усіх спраў.»

Пытаўся [id141941368|Уладзіслаў Астапаў].
==================================
Дабрыдзень.

Ці могуць быць такія варыянты слова «глядзе́ць», як «пагле́джу» і «пагле́дзім», замест «пагляджу́», «паглядзі́м»?

* * * 

Вітаем!

Не, не могуць.

Толькі ў словах накшталт «гле́дзішча», «гле́дзячы» націск падае на каранёвую «е».

Пытаўся [id17496792|Артур Свідрыцкі].
==================================
Прывітанне! Як перакласці на беларускую мову "не устраивает" у сэнсе "не падабаецца"? Дзякуй!

* * *

Добры вечар!

Не падыходзіць, не пасуе, не задавальняе, не падабаецца, не даспадобы; непрыемны, непрыдатны, непрымальны.

Пытаўся [id225935109|Сильвестр Федкович]
==================================
Вітаю
Дапамажыце калі ласка з перакладам слова "поворот". У слоўніках можна сустрэць паварот, заварот, закрутак...

* * *

Вітаем!

Па-беларуску можна сказаць «паварот» або «заварот». У акадэмічным Руска-беларускім слоўніку адзначаецца, што другое слова ўжываецца толькі ў дачыненьні да ракі, дарогі і да т. п. (http://skarnik.by/rusbel/63564)

«Закрутак» падаецца толькі ў слоўніку Байкова-Некрашэвіча, дый то з паметаю «ЦГ». Магчыма, гэта слова паходзіць з роднай гаворкі Цішкі Гартнага ці ўвогуле з’яўляецца аўтарскім аказіяналізмам. У кожным разе, у сучаснай літаратурнай мове яно не ўжываецца

Дарэчы, пра дарогу, якая збочвае з асноўнай, кажуць проста «паваротка».

Пытаўся [id102639521|Сцяпан Еўтух]
==================================
Падкажыце,калі ласка ці ёсьць розніца ваужываньні : страціць;згубіць?

* * *

Збольшага гэта сынонімы. «Згубіць» часьцей ужываюць, кажучы пра канкрэтныя рэчы, тым часам як «страціць» выказвае шырэйшы спэктр паняцьцяў.

Напрыклад, «згубіць акуляры», але «страціць прытомнасьць».

Дэталёва разабрацца вам дапаможа Тлумачальны слоўнік:
http://www.skarnik.by/tsbm/80277
http://www.skarnik.by/tsbm/18268

Пытаўся [id231718162|Dzmitry Prushynskih]
==================================
Вітанкі!
Адкажыце, слова "наклад" ужываецца, калі гаворка ідзе пра партыю адзення, так?

* * *

Вітаем!

Наклад = тыраж, г. зн. колькасць экзэмпляраў друкаванага выданьня, гаварыць так пра адзеньне будзе некарэктна.

Пытаўся [id9175781|Yurka Kozak]
==================================
Гэта суполка працуе для вас і ставіць за мэту пашырэнне пісьменнасці сярод усіх, хто цікавіцца беларускаю моваю! 

Для дасягнення гэтай мэты заклікаем вас дзяліцца інфармацыяй пра суполку са сваімі сябрамі і знаёмымі. Напрыклад, зрабіць перапост гэтага запісу ці націснуць «расказаць сябрам» пад аватарам суполкі. Дзякуй!
==================================
Аўтар выявы — Ігар Кулікоў
==================================
Вітаю.
Праглядаючы адказы, сустрэў выраз "Вывучэньне беларускае мовы", тым самым узняў пытанне, якое даўно не дае спакою. Чаму прыметнік перад назоўнікам жаночага роду ўжываецца ў такой адметнай форме? Якое тут працуе правіла? 
Дзякуй.

* * *

Добры дзень!

Пытаньне разглядалася раней: http://vk.com/wall-71024062_820

Пытаўся [id3019279|Валентин Гайдученя]
==================================
Стварылі тэму, прысьвечаную "спрэчнай" лексыцы:
https://vk.com/topic-71024062_31006207
==================================
Вітаю!
Як правільна ужываць "ня" з дзеясловамі? Бачыў: "ня хочу" і г.д. А ў падручніках такога ніколі не было. Настаўніца кажа, што можна ўжываць толькі "не".

*** 

Добрае ночы!

У #афіцыйным_правапісе (наркамаўка), пішацца толькі часьціца "не" ("не маю", "не хачу"). 

У #клясычным_правапісе (тарашкевіца) калі націск дзеяслова, які стаіць пасьля часьціцы, падае на першы склад, будзе пісацца часьціца "ня" (прынцып яканьня). Калі націск падае не на першы склад, то пішацца часьціца "не":

ня ма́ю, ня бу́ду
не пае́ду, не пакажу́

Незалежна ад правапісу ў першым складзе перад націскам трэба вымаўляць "я":
[ня] ма́ю, [ня] ба́чу й г.д.

Пытаўся [id145145353|Данііл Шэйка]
==================================
Добры вечар! Падкажыце, калі ласка, як можна перакласці "Взыскатель", а так-сама "Приложение". Загадзя дзякуй.

* * *

Добры вечар!

1. У сучасных дакументах ужываецца тэрмін «спагнаннік» (паходзіць ад дзеяслова «спаганяць»).

Адзначым, што дарэформавыя крыніцы (БНТ, слоўнік Байкова-Некрашэвіча) падаюць слова «спаганя́ты»; таксама Ян Станкевіч у працы «Некаторыя праўніцкія тэрміны беларускія» прапанаваў выкарыстоўваць слова «спагоннік».

2. Калі маецца на ўвазе application, то па-беларуску гэта будзе проста «праграма».

• мобильное приложение — мабільная праграма
• офисные приложения — офісныя праграмы; офісны пакет

Перасцеражом ад ужывання слова «дадатак», бо гэта відочная калька з расейскай мовы. Па-беларуску «дадатак» — тое, што прыкладаецца, дадаецца да нечага: дадатак да часопіса, дадатак да заявы і г. д. Наўрад ці будзе слушна называць так камп’ютарную праграму.

Пытаўся [id50853342|Дмитрий Артюшенко]
==================================
Добрый вечар!
Падкажыце калі ласка, як можна перакласьці на беларускую мову расейскае "по умолчанію"?
Дзякуй.

* * *

Добры вечар!

Па-беларуску можна сказаць: стандартны, тыповы, пачатковы, звычайны, зыходны, перадвызначаны і г. д.

Прыкладам:
• настройки по умолчанию — стандарныя (тыповыя, пачатковыя, звычайныя, зыходныя, перадвызначаныя) налады;
• браузер по умолчанию — браўзэр (аглядальнік), абраны стандартным;
• конструктор по умолчанию — стандартны (звычайны) канструктар;
• значения по умолчанию — пачатковыя (зыходныя) значэньні.

Як бачым, аднастайнасьці тут не назіраецца, таму, перакладаючы гэты тэрмін з расейскай ці ангельскай мовы, трэба быць уважлівым да кантэксту.

Пытаўся [id3678985|Яраслаў Ліхачэўскі]
==================================
Адчуйце розьніцу! 😉
==================================
Вітаю!! Падкажыце, калі ласка, як будзе з расейскай мовы перакладацца "следовать литературным нормам"

* * *

Добры вечар!

Кіравацца літаратурнымі нормамі, трымацца (прытрымлівацца) літаратурных нормаў.

Пытаўся [id7887414|Александр Макаров]
==================================
Вiтаю грамаду!
Падкажыце пераклад з расейскае словаў: удлинитель (вульгарызм, вядома, але ж...), разветвитель.
Дзякуй!

* * *

Удлинитель — падаўжальнік.

Да «разветвитель» дакладнага адпаведніка, на жаль, няма, але тут, магчыма, прыдасца слова «размеркавальнік». Тлумачальны слоўнік падае адным з яго значэнняў: прыстасаванне, машына і пад. для размеркавання чаго-н. (току, вады, газу і пад.).

На нашу думку, спалучэнні накшталт «USB-размеркавальнік», «тэлевізійны размеркавальнік» будуць цалкам зразумелыя.

Дзеля большай канкрэтнасці можна ўжываць канструкцыі з прыметнікам «размеркавальны»: размеркавальны шчыт, размеркавальная каробка, размеркавальны кабель і г. д.

Пытаўся [id257804496|Уладар Пярсьцёнкаў]
==================================
Вітаю!! Падкажыце, калі ласка, як будзе з расейскай мовы перакладацца "прах" у сэнсе "разбить в пух и прах"? Акрамя слова "ушчэнт", яно мне не ў рыфму, на жаль(

* * *

Вітаем!

Прапануем наступныя сінонімы да «ўшчэнт»: даастатку, дашчэнту, нашчэнт, датла, дачыста, дочыста, дарэшты, дазвання, удрузг, начыста, суздром, дагала, у дым, у дошку, пад мятлу, па вушы, да адказу.

Пыталася [id53924620|Анастасія Шаўчэнка]
==================================
Цікава было б даведацца, адкуль узяліся формы абвеснага ладу тыпу "жывЕм", "застанЕмся", "спадзяЕмся", "застаЕмся", калі правільна заўжды было і ёсць "жывЁм", "застанЁмся", "спадзяЁмся", "застаЁмся". Гэта з серыі "абы не як па-руску"?

*** 

У літаратурнай мове, у абвесным ладзе няма формаў на -ем, -эм. Гэтыя формы ёсць у загадным ладзе, мн. л., 1 асобы, г.зн. пры запрашэнні, просьбе кшталту "давайце гэта зробім". Тое ж самае і ў Граматыцы Тарашкевіча. Формы на -ем, -эм для абвеснага ладу распаўсюдзіліся памылкова сярод новых беларускамоўных, бо не была звернута ўвага на розніцу між формамі абвеснага і загаднага ладу і таму што ў рускай мове гэтыя формы не адрозніваюцца.
Таксама варта адзначыць, што паводле дыялекталагічнага атласа формы на -эм, -ем менавіта для абвеснага ладу сустракаюцца ў гаворках Гродзенскай вобласці, таму таксама існуе імавернасць, што той-сёй выкарыстоўвае дыялектны варыянт, распаўсюджаны ў яго роднай мясціне.

Пытаўся [id150272584|Леў Глушыцкі]
==================================
Падскажыце, калі ласка.
Як правільна ужываць выразы "right here", "right now" у беларускай мове?

*** 

"right here" - непасрэдна тут, вось тут
"right now" - непасрэдна цяпер, вось цяпер, у гэты момант

Пытаўся [id9175781|Yurka Kozak]
==================================
Прывітанне! 
Падкажыце як правільна перакласці на беларускую мову біблейскі выраз "камень краеугольный"(1Пет2:6) . Чуў 3 варыянты:"камень кутні","вуглавы камень","камень нарожны" - як варыянт слушнейшы?

* * *

Вітаем!

Калі гаворка ідзе менавіта пра біблейны тэрмін, то адназначна адказаць складана, кожны аўтар перакладаў па-свойму.

У сучасным перакладзе Секцыі па перакладзе літургічных тэкстаў і афіцыйных дакументаў Касцёла пры Канферэнцыі Каталіцкіх Біскупаў у Беларусі ўжываецца выраз «вуглавы камень», у перакладзе Біблейскай Камісіі пры Беларускім Экзархаце Маскоўскага Патрыярхата — «камень краевугольны».

Што да фразеалагізма са значэннем «аснова, сутнасць, найвайжнейшая частка», то ў гэтай ролі ўжываюць выраз «краевугольны камень», яго падае Тлумачальны слоўнік беларускай мовы, акадэмічны Руска-беларускі слоўнік, Слоўнік фразеалагізмаў (Лепешаў, 2008). Апошні слоўнік, дарэчы, прыводзіць да гэтага выразу сінонімы: альфа і амега, станавая жыла, усяму галава.

Адзначым, што ў гэтым значэнні ў залежнасці ад кантэксту можна ўжываць таксама наступныя словы: аснова, падстава, глеба, грунт, база, падмурак, фундамент.

Пытаўся [id262838820|Ян Праўдаруб]
==================================
Як будзе "browser"? Як "аглядальнік" нармалева перакласці?

* * *

Так, «аглядальнік» будзе слушна. 

Гэты варыянт падаецца ў слоўніку Групы сістэматызацыі беларускай кампутарнай тэрміналогіі (https://sites.google.com/site/belcompterm/results), а таксама ўжываецца перакладчыкамі камп’ютарных праграм, беларускай «Вікіпедыяй» і шматлікімі карыстальнікамі.

Таксама можна казаць «вэб-браўзер» або проста «браўзер» — гэтыя словы падае найноўшы Слоўнік беларускай мовы (2012). Адзначым, што згодна з класічным правапісам (тарашкевіца) гэтыя словы трэба пісаць як «вэб-браўзэр», «браўзэр».

Пытаўся [id185913960|Віталь Рамза]
==================================
Такое да вас,паважаныя пытаньне: общаться - мець зносіны,так? А калі общение ? Напрыклад я с ним давно не общался. Мы нуждаемся в общении постоянно.перакладзіце,калі ласка як будзе на вашу думку слушна?

* * *

Мы закраналі гэтыя пытаньні раней:
http://vk.com/wall-71024062_551
http://vk.com/wall-71024062_865

Што да вашага выпадку, то спачатку паспрабуйце канкрэтызаваць, што вы ўкладаеце ў слова «общаться» менавіта ў гэтых сказах, тады «я с ним давно не общался» можна перакласьці па-рознаму: я зь ім даўно ня бачыўся, я зь ім даўно не сустракаўся, я зь ім даўно ня гутарыў, я зь ім даўно ня меў справы, я зь ім даўно не кантактаваў, я зь ім даўно не сутыкаўся, я зь ім даўно ня меў зносін, я зь ім даўно не сябрую і г. д.

Мы нуждаемся в общении постоянно — мы заўсёды маем (адучваем) патрэбу ў зносінах (кантакце, сувязі) зь людзьмі; нам увесь час трэба кантактаваць (мець зносіны) зь людзьмі.

Зноў-такі, калі канкрэтызаваць, можна перакласьці і наступным чынам: нам неадменна (абавязкова) трэба гаварыць (бачыцца, сустракацца, сябраваць і г. д.) зь людзьмі.

Раім таксама на гэту тэму артыкул мовазнаўцы Юрася Пацюпы: http://paciupa.livejournal.com/4140.html

Пытаўся [id231718162|Dzmitry Prushynskih]
==================================
Прывiтанне, шаноўнае панства. 
Перакладiць, калi ласка украiнскай або расейскай мовай верш "Магутны Божа". 
Жыве Беларусь!

* * *

Дзяньдобры!

• Арыгінальны тэкст:

Магутны Божа! Уладар сусьветаў,
Вялiкiх сонцаў i сэрц малых,
Над Беларусяй, цiхай i ветлай,
Рассып праменьнi свае хвалы.
 
Дай спор у працы, штодзённай, шэрай.
На лусту хлеба, на родны край.
Павагу, сiлу i велiч веры
У нашу праўду, у прышласьць дай.
 
Дай урадлiвасьць жытнёвым нiвам,
Учынкам нашым пашлi ўмалот.
Зрабi магутнай, зрабi шчасьлiвай
Краiну нашу i наш народ!

• Пераклад на расейскую мову:

Всемогущий Боже! Владыка вселенных (миров),
Огромных солнц и малых сердец,
Над Беларусью, тихой и щедрой (приветливой),
Рассыпь лучи своей хвалы.

Дай успех в работе, обыденной, серой,
На хлеб насущный, на край родной, 
Почтение, силу и веры величие,
В нашу правду, в будущность — дай!

Дай плодородие ржаным нивам,
Поступкам нашим пошли урожай (вымолот),
Могущественной сделай, сделай счастливой,
Страну нашу и наш народ!

Слава Ўкраіне!

Пытаўся [id56242327|Даниил Сандул]
==================================
Вітаю Вас!) Дзякуй за суполку і адказы, Вы робіце добрую справу! Хацелася запытаць, як будзе "ЭЛЕКТРОЩИТ", "ПОСТОРОННИМ ВХОД ЗАПРЕЩЕН", "НОГОТЬ"? Загадзя дзякую!

* * *

Добры дзень!

Электрощит — электрашчыт.

Посторонним вход запрещен — пабочным асобам уваход забаронены.

Ноготь — пазногаць, ногаць; размоўныя варыянты: кіпцюр (капцюр), кіпець. Усе гэтыя словы ўжывюцца ў народнай мове (гл. тэматычны слоўнік «Чалавек» — http://slounik.org/228781.html, разьдзел «рагавая пласьцінка на канцах пальцаў чалавека»), таму выбар залежыць ад стылістыкі ды вашага ўласнага густу.

Пыталася [id252628802|Міла Бусловіч]
==================================
Па-беларуску як назваць прыладу, якой можна малоць цьвёрдыя рэчывы (анг. "coffee mill")?

* * *

У Ангельска-беларускім слоўніку (Пашкевіч, 2006) у гэтым выпадку падаюцца канструкцыі са словам «млынок»:

coffee mill — млыно́к на ка́ву, кавамлы́н -а m.
a pepper mill — млыно́к на пе́рац

На нашу думку, вельмі неблагія варыянты. Апрача таго, яны не супярэчаць літаратурнай норме, Тлумачальны слоўнік беларускай мовы другім значэньнем слова «млынок» падае якраз «прыстасаванне, машынка для размолвання якіх-н. зярнят».

Выкарыстоўваць гэта слова можна і з прыметнікам, напрыклад, «кававы млынок».

Адзначым, што акадэмічныя слоўнікі падаюць таксама слова «кавамолка».

Пытаўся [id4584858|Алесь Клімчук]
==================================
Адкажыце калі ласка. Словы "хутка" і "скора" раўназначныя? Думаў, што нельга казаць "хутка буду", "хутка восень". Але адусюль такое чую.

* * *

«Хутка» і «скора» сапраўды раўназначныя словы. Казаць «хутка буду» ды «хутка восень» абсалютна карэктна (гл. тлумачальны слоўнік: http://www.skarnik.by/tsbm/77514, http://www.skarnik.by/tsbm/91143).

Зазначым, што ў падобным значэньні ўжываюцца таксама словы «зараз» і «неўзабаве»: я зараз буду, ён неўзабаве вернецца і г. д.

"Хутка" й "скора" мы таксама разглядалі тут
https://vk.com/wall-71024062_497

Пытаўся [id9175781|Yurka Kozak]
==================================
Сябры, звяртаюся да знаўцаў беларускай мовы. Як правільна перакласці з расейскай на беларускую:
Противопожарные шторы
Дымозащитные шторы
Противопожарные ворота

* * *

Противопожарный — супрацьпажарны або проціпажарны.

«Шторы», на нашу думку, у гэтым кантэксце можна перакласьці як «заслона», «перагародка» або «экран».

Такім чынам:
• противопожарные шторы — супрацьпажарная заслона, супрацьпажарная перагарода, супрацьпажарны экран;
• дымозащитные шторы — дымаахоўная заслона, дымаахоўная перагародка, дымаахоўны экран;
• противопожарные ворота — супрацьпажарныя вароты.

P.s. Мовазнаўца Юрась Пацюпа выступае за ўжываньне прыстаўкі "ад" пры перакладзе часткі "противо".

Прыкладам:
противозачаточный — адзародкавы
противоопухолевый — адпухлінавы
противотанковый — адтанкавы
противоядие — адатрута

Адпаведна, можна выкарыстоўваць варыянты:
• противопожарные шторы — адпажарная заслона
• дымозащитные шторы — аддымавая заслона (сынонім па сэнсе да "противодымовой")
• противопожарные ворота — адпажарныя вароты

Пытаўся [id94591580|Андрусь Кмiцiч]
==================================
Добры день! Паспрачалiся з сябрам: кiпень - 'чайник, в котором кипятят воду', iмбрык - 'чайник для заваривания'. Цi суадносна iмбрык i iмбрычак? Дзякуй!

*** 

Кіпень - увогуле не пасудзіна, а "вада ў час кіпення; вар" (рус. "кипяток"). 
"Чайник, в котором кипятят воду" - па-беларуску "чайнік", гэта значэнне адназначна пацверджана ў слоўніках. "Чайник для заваривания" - па-беларуску "імбрык", "імбрычак" (памяншальнае) або той жа "чайнік". Ужыванне слова "імбрык"/"імбрычак" у першым значэнні не мае абгрунтавання ў слоўніках і з'яўляецца памылкай перакладу.

Пыталася [id26656453|Вераніка Пуставіт]
==================================
Вітаю! Растлумачце, калі ласка, якія рэчы абазначаюць словы «чайнік» і «імбры(ча)к» і скажыце, ці ўжываецца другое слова ў сучасным маўленні. Дзякуй.

*** 

Слова "чайнік" абазначае як пасудзіну для гатавання вады, напрыклад, на пліце, так і пасудзіну для настойвання чаю (напр., фарфоравы). А імбрык і імбрычак абазначаюць толькі пасудзіну для настойвання. Ужыванне слова "імбрык" і "імбрычак" у першым значэнні - памылка. Яны вынікае з выбару няправільнага значэння пры перакладзе рускага "чайник", якое ўжываецца ў абодвух значэннях. Аналіз слоўнікаў не выяўляе ніякіх сведчанняў таго, што імбрык/імбрычак ужываўся ў значэнні пасудзіны для гатавання вады. 
У сучасных нарматыўных слоўніках адзначана, што "імбры(ча)к" - устарэлае слова. Аднак, магчыма, варта разглядаць стылістычныя паметы як даволі ўмоўныя, падрабязней пра гэта можна прачытаць у артыкуле "Час одуму": http://prajdzisvet.org/mova/1-chas-odumu.html. У любым выпадку, слова належыць да літаратурнай мовы і дапамагае адрозніваць розныя рэчы.

Пыталася [id174581612|Паліна Матыліцкая]
==================================
Падкажыце, калі ласка, у чым розніца - "З Днём народзінаў!" і "З Днём нараджэння!". І ўвогуле, як правільна віншаваць сяброў і блізкіх?

*** 

Гэтае пытаньне разглядалі тут
http://vk.com/wall-71024062_403

Пытаўся [id145145353|Данііл Шэйка]
==================================
Вітаю. Растлумачце, калі ласка: раней лічыў, што "землетрясение" - гэта "землятрус". Але сустрэўшы ў тэксце " землетрасенне", прагледзеў некаторыя слоўнікі і "землятруса" не зайшоў. І як яно ёсць?

* * *

Добры дзень!

Слова «землетрасеньне» — даўнейшае, яго падае слоўнік Байкова і Некрашэвіча (1928), слоўнікі БНТ (Географічныя й космографічныя тэрміны і назовы нябесных цел, 1923; Геолёгія, мінэралёгія, крышталёграфія, 1924), у 1927 годзе ў часопісе «Ўзвышша» яго бараніў мовазнавец Язэп Лёсік:

У нас баяцца чужых слоў, але не баяцца, як мы бачылі вышэй, чужое граматыкі. Гэтым і аб’ясьняецца, што нашыя газэты, адарваныя ад народных гушчаў і незнаёмыя з граматыкаю свае мовы, стараюцца кожнае расійскае слова перадаць як-небудзь па-свойму. Тэндэнцыя пахвальная, але рэзультаты — сьмешныя.

Ну, нашто, напрыклад, перарабляць землятрасеньне ў зямляўздрыг, перагаворы — у перамовы, калі ў нас ёсьць і слова «зямля», і «трасьці», і «перагаварыць»? Хіба ж народ кажа «хата ўздрыгаецца», а не трасецца? Гэтых і падобных расійскіх слоў і перарабляць ня трэба, бо яны аднолькава і беларускія, як вада, рука, галава і сотні іншых. 

(http://www.maladost.lim.by/gramatychnyya-natatki)

«Землетрасеньне» таксама падаюць Тлумачальны слоўнік беларускай мовы (1977-1984), Тлумачальны слоўнік беларускай літаратурнай мовы (1996), Беларуская энцыкляпэдыя (т. 7, 1998) — у гэтых крыніцах «землятрусу» няма. 

Тым часам «землятрус» фіксуе акадэмічны расейска-беларускі слоўнік (8-е выданьне, 2002), ангельска-беларускі слоўнік (Пашкеівч, 2006), нямецка-беларускі слоўнік (Кур’янка, 2006), польска-беларускі слоўнік (Волкава, Авілава, 2004). 

Адзначым, што ў перакладах Бібліі Л. Дзекуць-Малея і А. Луцкевіча (1931) і Яна Станкевіча (1959) ужываецца выраз «трасеньне зямлі».

Можна зрабіць выснову, што слова «землятрус» зьявілася ў нашай мове пазьней, хутчэй за ўсё, у часы нацыянальнага адраджэньня (80-90 гады). Узорам, магчыма, стала ўкраінскае слова «землетрус». 

Нягледзячы на гэта, слова ляканічна выглядае і ў нашай мове, бо як у старабеларускай (http://slounik.org/search?dict=&search=%D1%82%D1%80%D1%83%D1%81%D1%8A&x=0&y=0), так і сучаснай (http://www.skarnik.by/tsbm/83899) мове зафіксавана слова «трус» са значэньнем «ваганьне зямлі, землятрус», варта згадаць і аднакаранёвыя «трусіць», «трусіцца», якія азначаюць працэсы трасення.

Нельга тут таксама забывацца пра агульную тэндэнцыю пашырэньня безафікснай мадэлі ўтварэння назоўнікаў: выступленьне — выступ, наступленьне — наступ, спадзяваньне — спадзеў. Як бачым, у мове актыўней ужываецца «скарочаны» варыянт.

Ва ўсякім разе, і «землетрасеньне», і «землятрус» маюць права на існаваньне. «Землетрасеньне» выкарыстоўваецца ў акадэмічнай ды навуковай літаратуры, «землятрус» часцей ужываюць СМІ ды простыя карыстальнікі мовы. Які варыянт стане ў выніку адзіным — вызначыць толькі час, а пакуль што, выбіраючы слова, трэба кіравацца ўласным густам.

Пытаўся [id231440050|Аляксандр Брундукоў]
==================================
Маю просьбу. Мабыць ведаеце,як перакласці з расейскай "лечащий врач". Але так, каб "урач" было захавана. То бок, трэба замяніць "лечащий". Варыянт "лечачы" неяк рэжа слых. Загадзя дзякуй.

* * *

Слова «ўрач» выкарыстоўваць непажадана, у большасці беларускіх гаворак у розных варыяцыях ужываюцца словы «доктар» ды «лекар»: http://slounik.org/228634.html, няма «ўрача» і ў дарэформавым слоўніку Байкова-Некрашэвіча, таму, хутчэй за ўсё, яно асталявалася ў нашай мове за савецкім часам пад уплывам мовы расейскай.

А замест «лечачы» можна сказаць: персанальны, адказны, замацаваны, прыпісаны і г. д. Або «доктар-куратар», «лекар-куратар».

Пыталася [id88708550|Надзея Бароўка]
==================================
Как переводится шумовой  микрофон(ставЯщиеся по периметру  футбольного поля во время матчей)

* * * 

Шумовой микрофон — шумавы́ мікрафон.

Пытаўся [id231718162|Dzmitry Prushynskih]
==================================
Як правільна будуць: миостатин, кортизол, никотин? ты альбо ці ў канчатку? 
І яшчэ - переутомление.. перастамленьне?

* * *

Згодна з афіцыйным правапісам:
• нікацін (Слоўнік беларускай мовы, 2012)
• міястацін (самога слова слоўнікі не фіксуюць, але па аналёгіі з «нікацінам» яно будзе, хутчэй за ўсё, пісацца так)
• картызол (на ўзор слова «картызон», якое фіксуе Слоўнік беларускай мовы)

У клясычным правапісе ўва ўсіх выпадках Т перадаецца цвёрда: нікатын, міястатын, картызол.

Переутомление — ператамленьне, переутомиться — ператаміцца.

Пытаўся [id12996983|Павал Дзедуль]
==================================
Добры дзень, як правiльна будзе спытаць "который час?"

* * *

Вітаем!

Згодна з Руска-беларускім слоўнікам:

который час? — каторая гадзіна?, колькі часу?

[id107894717|Вероника Радкевич]
==================================
Добры дзень! Скажыце, калі ласка, як правільна вымаўляюцца ў канцы
словы: "прабачце" і "нарэшце"? Дзякуй.

* * *

Вітаем!

Згодна з акадэмічнай «Фанетыкай беларускай мовы» (1989) гэтыя словы будуь вымаўляцца як праба[чц']е ды нарэ[шц']е (гл. першую выяву).

Аднак некаторыя сучасныя мовазнаўцы (напрыклад, Юрась Бушлякоў) хоць і прызнаюць формы накшталт праба[чц']е ды нарэ[шц']е літаратурнымі, але «сістэмна апраўданымі» варыянтамі падаюць праба[ц'ц']е, нарэ[с'ц']е, адрэ[с'ц']е і г. д., ставячы іх у адзін шэраг з выпадкамі прыпадабнення шыпячага гуку да свісцячага накшталт «на рэчцы — на рэ[цц]ы», «нясвіжскі — нясві[с]кі» і г. д.

Але, па-першае, у выпадку прыпадабнення шыпячага да свісцячага мы маем спалучэнне «цвёрды + цвёрды», а ў выпадку з «прабачце» ды «нарэшце» — «цвёрды + мяккі», таксама нельга забывацца, што [ц'] і [ц] — розныя гукі, [ц'] — мяккая пара да [т], тым часам як [ц] — зацвярдзелы зычны. Такім чынам, праводзіць у гэтым выпадку нейкія паралелі, на нашу думку, ніяк не выпадае.

Па-другое, мяккае вымаўленне не пацвярджаецца фактамі народна-дыялектнай мовы. У Слоўніку беларускіх гаворак паўночна-заходняй Беларусі і яе пагранічча (другая выява) слова «нарэшце» падаецца менавіта з «шц» (залішне казаць, што ў дыялектным слоўніку асаблівасці вымаўлення адлюстроўваюцца максімальна).

Такім чынам, раім вымаўляць гэтыя словы, як таго вымагае літаратурная норма: праба[чц']е, нарэ[шц']е.

Пыталася [id122230764|Наташа Мікша]
==================================
Zip file, шаноу'нае спадарства! Найжорстка трэба перакласьцi "дрон". Бяскiроу'ца? Бяскiроу'нiк? Цi як будзе?

* * *

І вам дзень добры!

На жаль, беларуская мова не мае ўласных адпаведнікаў гэтага слова, таму застаецца або пазычыць слова drone з англійскай мовы ды казаць «дрон», або перадаваць гэта паняцце так, як прынята ў цяперашнім узусе: беспілотны самалёт (Ангельска-беларускі слоўнік. Пашкевіч, 2006), беспілотны лятальны апарат (Расейска-беларускі вайсковы слоўнік. Суднік, Чыслаў, 1997). 

На нашу думку, прыдумляць свае словы — не самае лепшае выйсце, трэба выкарыстоўваць існыя моўныя рэсурсы.

Пытаўся [id185913960|Віталь Рамза]
==================================
Добры дзень зьвярнуў увагу на радок з верша максіма багдановіча:

Толькі ў сэрцы трывожным пачую
 За краіну радзімую жах, -
Ўспомню Вострую Браму сьвятую
I ваякаў па грозных канях. 

Ў белай пене праносяцца коні, -
Рвуцца, мкнуцца і цяжка хрыпяць...
Старадаўняй Літоўскай Пагоні
 Не разьбіць, не спыніць, не стрымаць. 

У бязьмерную даль вы ляціце,
А за вамі, прад вамі - гады.
Вы за кім у пагоню сьпяшыце?
Дзе шляхі вашы йдуць і куды? 

Мо яны, Беларусь, панясьліся
 За тваімі дзяцьмі уздагон,
Што забылі цябе, адракліся,
Прадалі і аддалі ў палон? 

Бійце ў сэрцы іх - бійце мячамі,
Не давайце чужынцамі быць!
Хай пачуюць, як сэрца начамі
 Аб радзімай старонцы баліць... 

Маці родная, Маці-Краіна!
Не усьцішыцца гэтакі боль...
Ты прабач, Ты прымі свайго сына,
За Цябе яму ўмерці дазволь!.. 

Ўсё лятуць і лятуць тыя коні,
Срэбнай збруяй далёка грымяць...
Старадаўняй Літоўскай Пагоні
 Не разьбіць, не спыніць, не стрымаць.
.

падкажыце калі ласка,як можна ці трэба разумець вострая брама.як брвма можа быць вострай ці наадварот?дзяк

* * *

Добры дзень!

У вершы ідзе гаворка пра архітэктурнае збудаваньне. Падрабязныя зьвесткі (у тым ліку і вэрсіі паходжаньня назвы) можна знайсьці на «Вікіпэдыі»: http://be-x-old.wikipedia.org/wiki/%D0%92%D0%BE%D1%81%D1%82%D1%80%D0%B0%D1%8F_%D0%B1%D1%80%D0%B0%D0%BC%D0%B0

Пытаўся [id231718162|Dzmitry Prushynskih]
==================================
Добры дзень, спадарства!
Хацелася б даведацца, як слушна на беларускай мове (сучаснай і тарашкевіцы) будзе выглядаць пераклад словазлучэння "face cleanser" (англ.) / "очисник для обличчя" (укр.).
"Ачышчальны сродак для аблічча"? Атрымліваецца нейкая брыдкая калька з рускай 😒
Ці ўсё ж такі варыянт: "Ачыснік для аблічча" мае быць? На мой погляд, выглядае больш прыгожа 😊
Дзякуй!

* * * 

Добры дзень!

Для перакладу варта выкарстоўваць існыя моўныя рэсурсы, а пагатоў пазбягаць пазычання з іншых моў, калі ёсць свае адпаведнікі.

Па-беларуску можна сказаць «сродак для чы́шчання / ачышчэння / чысткі (непажадана)», «ачышчальны сродак» або проста «ачышчальнік» — раім ужываць адзін з гэтых варыянтаў.

Адзначым, што на пярэднюю частку галавы зазвычай кажуць «твар». Слова «аблічча» менш дакладнае, яно ўжываецца ў шырэйшым значэнні — «вонкавы выгляд, сукупнасць адметных рыс, вобраз», а таксама ў пераносным — «характар, духоўны склад, індывідуальнасць».

Пытаўся [id20177673|Евгений Соловей]
==================================
Дапамажыце перакласьцi: барабанная перепонка, естественный отбор, гвоздодёр.

* * * 

1. У акадэмічнай літаратуры прыняты тэрмін «барабанная перапонка», яго падае Руска-беларускі слоўнік (Крапіва, Колас), Тлумачальны слоўнік беларускай мовы, Беларуская энцыклапедыя.

Гэтае ж словазлучэнне ўжывалася, як відаць, і ў эмігранцкіх колах, Ангельска-беларускі слоўнік Валянтыны Пашкевіч адным з варыянтаў перакладу «drum» падае «барабанная перапонка ў вуху».

Польска-беларускі слоўнік (Волкава, Авілава, 2004):
błona bębenkowa — барабанная перапонка

Нямецка-беларускі слоўнік (Кур’янка, 2006):
Trommelfell — барабанная перапонка [мембрана]

Як бачым, «барабанная перапонка» — агульнаўжывальны варыянт.

Адзначым, што ў «Беларускай навуковай тэрмінолёгіі» (1927) падаецца «бубе́нная балонка», гэты ж выраз сустракаем у Руска-беларускім, беларуска-рускім слоўніку медыцынскіх тэрмінаў (Віктар Варанец. Горадня: ГрДМУ, 2001).

2. Еестественный отбор — натуральны адбор.

3. Гвоздодёр — цвікадзёр (Руска-беларускі слоўнік). У Ангельска-беларускім слоўніку «claw hammer» перакладаецца як «малаток-цвікадзёр».

Тлумачальны слоўнік беларускай літаратурнай мовы адным са значэнняў слова «лапа» падае «расплюшчаны і загнуты канец у некаторых інструментах для выдзірання цвікоў, а таксама інструмент з такім канцом».

Таму можна таксама сказаць «лом з лапай» ці проста «лапа».

Пытаўся [id257804496|Уладар Пярсьцёнкаў]
==================================
Вітаю!
Калі коўзанка - "каток", то "кататься на коньках" - коўзацца на каньках? Не разумею.

 * * *

Добры дзень!

Так, на каньках сапраўды коўзаюцца (гл. тлумачальны слоўнік http://skarnik.by/tsbm/33880).

Даслоўна «коўзацца» азначае «скользить» (згадаем: «коўзкі» — «скользкий»).

Пытаўся [id145145353|Данііл Шэйка]
==================================
Прывітанне. У мяне пытанне. Ёсць у рускай мове фраза "это не дело" у сэнсе "это никуда не годится". Як яе правілна казаць па-беларуску? Пажадана і тую, і тую. Дзякуй

* * *

Вітаем!

У залежнасці ад кантэксту ды стылістыкі кажуць па-рознаму: ніку́ды не варта, нічога не варта, не пасуе, не падыходзіць, непрыдатна, вельмі дрэнна (кепска, блага), нікчэмна, грош цана, адны слёзы, глядзець няма на што, з рук вон, не вытрымлівае ніякай крытыкі, смеху варты, курам на смех і г. д.

Пытаўся [id141941368|Уладзіслаў Астапаў]
==================================
Вітаю.

Мая сяброўка з Польшчы спытала ў мяне, якое слова ў беларускай мове самае доўгае. Адказа на гэтае пытанне ў мяне не знайшлося. Можа вы дапаможыце?

* * *

Добры дзень!

Самае доўгае слова ў Слоўніку беларускай мовы (2012) — электрапаветраразмеркавальнік, яно складаецца з 29 літараў. 

«Рэкардсменамі» таксама выявіліся наступныя словы (у дужках — колькасць літараў):

электрапаветраразмеркавальнік (29)
аўтамабілетрактарабудаванне (27)
старажытнацаркоўнаславянскі (27)
сямідзесяціпяціміліметровы (26)
высокаправасхадзіцельства (25)
рэкламараспаўсюджвальнік (24)
радыёгідраметэаралагічны (24)
двухсотпяцідзесяцігоддзе (24)
мікраэлектраабсталяванне (24)
электрасвятлаводалячэнне (24)
электрафарбараспыляльнік (24)
двухсотпяцідзесяцігадовы (24)
агульнараспаўсюджанасць (23)
агульнаўсходнеславянскі (23)
пяцідзесяцікіламетроўка (23)
электракардыястымулятар (23)
старажытнаверхненямецкі (23)

Сярод слоў, якія пішуцца праз злучок:

адміністрацыйна-тэрытарыяльны (29)
дакументальна-публіцыстычны (27)
водаправодна-каналізацыйны (26)
гістарычна-матэрыялістычны (26)
індывідуальна-псіхалагічны (26)
адміністрацыйна-гаспадарчы (26)
літаратурна-прапагандысцкі (26)
інжынер-капітан-лейтэнант (25)
прэсава-зварачна-зборачны (25)
навукова-эксперыментальны (25)
манументальна-дэкаратыўны (25)
архітэктурна-планіровачны (25)
буржуазна-нацыяналістычны (25)
інфармацыйна-дыспетчарскі (25)
інфармацыйна-дыягнастычны (25)
лабараторна-выпрабавальны (25)
інфармацыйна-разведвальны (25)
вульгарна-матэрыялістычны (25)
санітарна-эпідэміялагічны (25)
дакументальна-хранікальны (25)
выставачна-дэманстрацыйны (25)
літаратурна-публіцыстычны (25)
грамадзянска-працэсуальны (25)
агітацыйна-прапагандысцкі (25)

Як бачым, усе гэтыя словы — складаныя, таму для чысціні эксперыменту падаём таксама спіс найдаўжэйшых слоў, якія маюць адзін корань:

пераінструментоўвацца (21)
канстытуцыяналістычны (21)
пераінструментоўваць (20)
пераабмундзіроўвацца (20)
недавыкарыстоўвацца (19)
раскамандзіроўвацца (19)
безальтэрнатыўнасць (19)
перакампасціраванне (19)
пераабмундзіроўваць (19)
сентыментальнічанне (19)
расфіласофствавацца (19)
перакваліфікоўвацца (19)
разглагольстваванне (19)
непадпарадкаванасць (19)
некамунікабельнасць (19)
транспартабельнасць (19)
пераінструментаваць (19)
пераўвасабляльнасць (19)
недаўкамплектоўваць (19)
нераспазнавальнасць (19)
непрэзентабельнасць (19)
пераабмундзіраванне (19)
перакамплектоўвацца (19)
пераабмундзіравацца (19)

Пытаўся [id70720819|Роман Мосько]
==================================
Вітаю!
Як перакласці "кукурузные хлопья"?
Недзе чуў кукурузныя шматкі. Ці так?

Як правільна: выхадны дзень, ці выходны?

* * *

1. Сапраўды, «кукурузныя шматкі». Гэты варыянт фіксуе акадэмічны расейска-беларускі слоўнік (http://skarnik.by/rusbel/101467). 

2. Правільна: выхадны́ дзень. Такі варыянт падаецца ў асноўных беларускіх слоўніках, а таксама ў Беларускай энцыкляпэдыі.

«Выходны» хоць і сустракаецца ў гэтым значэньні ў мастацкай літаратуры ды публікацыях, але не зьяўляецца нарматыўным варыянтам. У Тлумачальным слоўніку беларускай літаратурнай мовы гэта слова падаецца наступным чынам:

выходны
прым. | афіц.
Пра карэспандэнцыю: адпраўлены з установы; процілегласць уваходны.
Выходная пошта.

Адзначым, што ў дарэформенным узусе ўжываўся выраз «дзень адпачынку», такі варыянт сустракаем у слоўніку БНТ Тэрмінолёгія права (1926). Думаем, яго таксама варта ўзяць пад увагу.

Пытаўся [id5463321|Антон Бастынец]
==================================
Вітаю.падкажыце як будзе пераклсдацца на беларускую мову расейскае:сорт,маю на ўвазе сорт выраба(колбаса).дзякую

* * * 

Добры дзень! 

Па-беларуску кажуць «гатунак» або «сорт».

Пытаўся [id231718162|Dzmitry Prushynskih]
==================================
Вітаю! Адкажыце калі ласка.
1) цікавіць змяненне слоў у залежнасці ад склонаў(?). Напріклад "рука" - "у руце", а не "у руке" 
Як будзе "кніга", " у кніге" і увогуле ад чаго залежыць гэтае змяненне(бо ў расейскай, памятаю, ад канчатка ў назоўным склоне(спряжение?)залежыла, мо, "земля" - "в земле", "рожь" -"во ржи" ? 
2) множны лік у паважанным звароце(звяртанні?) да незнаемца. Будзе як і па-расейску "Вы прабачце","Вітаю Вас, спадар"?
3)Канчатак "-мо,-ма", напрыклад "будзьма", "чытайма". У якіх выпадках ен ужываецца?
4) Пакажыце, калі ласка мае памылкі ў тым, што я тут напісала :)
5) Калі ужываецца "й" замест "і"?
Дзякую!

 * * *

Добры дзень!

1. Канчатак сапраўды залежыць ад характару асновы, але скланеньне — няпростая тэма, якая мае шмат асаблівасьцяў, таму далучаем да адказу зьмястоўную вынятку з дапаможніка «Беларуская мова. Поўны школьны курс. Тэорыя» (В. П. Красней, Я. М. Лаўрэль, 2012). 

Што датычыць канкрэтна вашага прыкладу, то слушна будзе: у руцэ, у кнізе. Тут мы маем справу з чаргаваньнем зычных у аснове, падрабязна гэта разглядаецца ў выпуску «Калі К ператвараецца ў Ц» праграмы «Моўнік»: https://www.youtube.com/watch?v=P2mtNVf1F5Y

Трэба помніць, што ў беларускай мове пры скланеньні на канцы слоў ня можа быць -ге, -ке, -хе — такія канчаткі сустракаюцца толькі ў нескланяльных словах іншамоўнага паходжаньня: караоке, піке, Альбукерке, Бруге і г. д.

2. Ужываць у гэтым выпадку займеньнік «вы» — карэктна.

Раім таксама паглядзець наступныя выпускі праграмы «Моўнік», дзе разглядаюцца ветлівыя звароты ды выразы: 
• «Як звярталіся прадзеды?» (https://www.youtube.com/watch?v=ExzBfwsbmxs)
• «Этыкет продкаў — узор нашчадкам» (https://www.youtube.com/watch?v=LePzMXfXsSM)

3. Гэта формы загаднага ладу. У акадэмічнай Граматыцы беларускай мовы (1962) яны апісваюцца наступным чынам:

У мове мастацкай літаратуры пад уплывам некаторых гаворак значна пашыраны формы загаднага ладу 1-ай асобы множнага ліку з канчаткамі -ма, -мо. Такія формы ўтвараюцца пераважна ад дзеясловаў, якія ў 2-ой асобе адзіночнага ліку загаднага ладу заканчваюцца на зычны або й.

Узяла клунак у рукі, падышла да мацеры: «Дык іду я, развітаймася, мама» (П. Галавач. Дасужая). Аканом ідзе, уцякайма! (М. Чарот. Пастушкі). Ды нехта крыкнуў у трывозе, у адчаі: «Уцякайма... Ратуймася...» (М. Лынькоў. На чырвоных лядах). Спяшаймася! Пойдзем лесам да ракі (М. Лынькоў. Века-помныя дні). Гэта Дрыль... Хаваймася! (К. Крапіва. Партызаны). Але кіньма лепей, мамка, гэту спрэчку! (Я. Купала. Раскіданае гняздо). Станьма шчыльней, маладыя долі сваёй кавалі (А. Александровіч. Да моладзі). Гэй, сыпма далей, там на нівы, хоць гром грымі, хоць віхар вый! (Я. Купала. На папасе). Запявала тупнуў, бліснуў рантам: «Хлопцы, дайма чосу музыкантам!» (М. Лужанін. Мараў-ская песня). Выйдзема, хлопцы, ўсе, выйдзема, братцы, к працы вялікай на поле (М. Чарот. Да працы).

4. Напріклад → напрыклад; у руце → у руцэ; у кніге → у кнізе; і увогуле → і ўвогуле; у паважанным звароце → у ветлівым звароце; незнаемца → незнаёмца.

5. На дадзенае пытаньне ўжо быў адказ: http://vk.com/wall-71024062_314 

Пыталася [id56559604|Alesya Sherykava]
==================================
Добры дзень! 
Скажыце, калі ласка, як правільна будзе назваць частку ровара, якая па-расейку называецца "вилка"(то бок, частка, да якой мацуецца пярэдняе кола)? Падазраю, што назваць яе відэльцам будзе няправільна. А як тады? 
    Загадзя ўдзячны, Зьміцер.

* * *

Вітаем!

У якасьці тэхнічнага тэрміна ўжываецца слова «вілка».

Такі варыянт падае акадэмічны расейска-беларускі слоўнік (http://skarnik.by/rusbel/8872), Тлумачальны слоўнік беларускай мовы (http://skarnik.by/tsbm/12639).

Пытаўся [id52849292|Дмитрий Кашлач]
==================================
Вітаю! Ёсць пытанне наконт клічнага склону. Ці не з’яўляюцца некаторыя формы парушэннем нормаў "акання", калі ўжываць клічны склон, а не пазбягаць яго? (Напрыклад, "мамо".) Альбо націск на "о"? Альбо існуюць іншыя формы?

* * *

Добры дзень!

Рэч у тым, што клічны склон назоўнікаў жаночага роду захаваўся толькі ў гаворках, дзе «о» можа вымаўляцца не пад націскам — гэта ў асноўным паўднёва-заходняя Беларусь (гл. далучаную мапу), таму ў межах літаратурнай мовы формы накшталт «мамо» ніколі не разглядаліся.

Пачынаючы ад першай беларускай граматыкі Тарашкевіча, асобныя формы клічнага склону былі ўласьцівыя толькі назоўнікам мужчынскага роду. Правілы ўтварэньня клічнай формы падаём у далучанай таблічцы.

Таксама на гэту тэму раім прачытаць:
• зьмястоўны артыкул Вінцука Вячоркі: http://www.svaboda.org/content/viacorka-klicny-sklon/25462885.html
• нататку Юрася Бушлякова з кнігі «Жывая мова» (далучаем да адказу)

Пытаўся [id97579503|Вадим Корноухов]
==================================
Original: http://philology.by/uploads/dabm/94.jpg
==================================
Вітаю. Растлумачце, калі ласка, у этымалагічным сэнсе слова "дзякуй".

* * *

Добры дзень!

Згодна з этымалягічнымі слоўнікамі беларускай ды ўкраінскай мовы, група слоў з гэтым коранем мае нямецкае паходжаньне (гл. далучаныя выявы).

Таксама на гэту тэму раім артыкул мовазнаўцы Сяргея Шупы: http://nn.by/?c=ar&i=66493

Пытаўся [id231440050|Аляксандр Брундукоў]
==================================
Добры дзень
Пытаньне да вас не сувязана з філялёгіяй, але:
Ці ёсьць нейкая праграма альбо дадатак да Word для праверкі арфаграфіі беларускай мовы, хоць і наркамаўкі?

***

Паспрабуйце праграму па спасылцы: https://dl.dropboxusercontent.com/u/6806902/BE_msi-P.RAR
(Магчыма, будзе працаваць не на ўсіх версіях Word.)

Пытаўся [id70090239|Павел Аксіновіч]
==================================
Вітаю. У некаторых сучасных моўных публікацыях выказваецца думка, нібыта прыназоўнік «пра» больш уласьцівы за прыназоўнік «аб» у беларускай мове. Ці насамрэч трэба часьцей ужываць прыназоўнік «пра»? У працах Лёсіка можна прачытаць, што прыназоўнік «аб» часьцей ужываецца ў беларускай мове. Таксама й у Станкевіча я ня змог знайсьці часьцейшае ўжываньне «пра», сам Станкевіч заўсёды ўжывае «аб». Што думаеце на гэты конт?

***

Прыназоўнікі «аб» і «пра» раўнапраўныя ў беларускай мове як з гледзішча сучаснай літаратурнай мовы, так і з гледзішча дарэформеннага ўжывання, што пацвярджаецца наяўнасцю абодвух прыназоўнікаў у патрэбным значэнні ў Расійска-беларускім і Беларуска-расійскім слоўніках Байкова і Некрашэвіча.

Пытаўся [id101855214|Максім Ляшко]
==================================
Вітаю!
Як па-беларуску будзе "чаевые"? Ці можна сказаць "Гасьцінец"?

***

Безумоўна, можна сказаць "гасцінец". Гэты варыянт ёсць у сучасным Руска-беларускім слоўніку (Колас, Крапіва) і ў дарэформенным Расійска-беларускім слоўніку Байкова і Некрашэвіча. У Тлумачальным слоўніку беларускай літаратурнай мовы гасцінец вызначаецца гэтак: "Падарунак (звычайна які-н. ласунак)". У гэтым выпадку кажам: даць гасцінца.

Можна сказаць таксама "чаявыя" і "на чай". Гэтыя варыянты ёсць як у афіцыйных тлумачальных і перакладных слоўніках, так і ў Ангельска-беларускім слоўніку В. Пашкевіч.

Дарэчы, у значэнні, падобным да сучаснага, гэта слова ўжывалася ў старабеларускай мове (гл. далучаную вынятку з Гістарычнага слоўніка беларускай мовы).

Пыталася [id6289728|Анечка Комар]
==================================
Як пісацьгаворыць правільна: шруб, ці шруба? Слоўнікі падаюць па-рознаму, як і настаўнікіаматары мовы. Як бы вы пераклалі словы "завинтить", "привинтить" (акрамя як закруціць, прыкруціць)? Дзякуй.

***

Сучасная літаратурная мова дапускае толькі варыянт "шруба" (ж. р.), а варыянт "шруб" (м. р.) фіксуецца ў дарэформенных слоўніках (слоўнік Байкова і Некрашэвіча, Беларуская навуковая тэрміналогія).
Сінонімамі да "закруціць", "прыкруціць" (у сэнсе "завинтить", "привинтить") з'яўляюцца "зашрубаваць" і "прышрубаваць" адпаведна.

Пытаўся [id160690540|Фоторезист Позитивный]
==================================
Добры дзень спадарства! Хацеў спытаць, якая розніца паміж формамі "сябар" і "сябра"? Таксама цікава, калі выкарыстоўваецца слова "дружа"? Дзякуй!

* * *

Добры дзень!

У асноўным значэнні «сябар» і «сябра» — сінонімы, аднак слова «сябра» ўжываецца таксама ў значэнні «член арганізацыі, таварыства», напрыклад, гаворым: сябра «Таварыства беларускай мовы», сябра Рады БНР і г. д.

Адзначым, што словы скланяюцца аднолькава (гл. далучаную выяву).

Слова «дружа» ўжываецца ў якасці сяброўскага звароту да некага. Некалькі прыкладаў з літаратуры:

Моцна ж накажы ты ім, дружа, каб не лёталі дарэмна па свеце, не бадзяліся: у сваім родным кутку работы досыць для кожнага. (Колас)

Гэй, не дзівуйся, мой дружа нядбалы, Што я сягоньня так злосна шумлю: Грудзі здавілі мне хмары навалай, Пошасьць уелася ў матку-зямлю. (Купала)

Хлопец паглядзеў на яго, не разумеючы загаду. — Не трэба, мой дружа... Яна памерла... (Лынькоў)

І я задумаўся ад сумнай явы той: Мой дружа, маю развітацца ўжо з табой! (Лучына)

Апроч таго, мой дружа шчыры, Я знаю кошт тваіх гадзін - І я не стану іх транжырыць: Паэтаў - шмат, а ты - адзін. (Гілевіч)

Н е с ц е р к а. Ды гэта ж я, Несцерка. Можа, чуў? Ю р а с ь. Несцерка?! Чуў! Здароў, дружа! Што ж ты тут робіш? (Вольскі)

- Прывіды таксама ёсць на свеце, - пазмрачнеў ён. - Іх болей, чым мы думаем, дружа. (Караткевіч)

Пытаўся [id186987968|Вадзім Свістуноў]
==================================
Прывітанне шаноўнае спадарства!
Набліжаецца свята будаўнікоў, і ў мяне з'явілася пытанне.
Як перакласці на беларускую мову "СтройТрест"?
Шчыры дзякуй.

* * *

Добры дзень!

Па-беларуску пажадана казаць «будаўнічы трэст», бо для нашай мовы складанаскарочаныя словы (накшталт «будтрэст») нехарактэрныя. Яны ўзьніклі за савецкім часам пад уплывам расейскай мовы, часта без увагі да фанэтычных ды лексычных асаблівасьцяў беларускай мовы.

Падрабязна пра гэта пісаў мовазнавец Вінцук Вячорка ў артыкуле «Разьвітаньне з камбедамі» — http://www.svaboda.org/content/article/25394695.html

Пытаўся [id257104499|Ягор Аляшкевіч]
==================================
Вітаю! Маю адразу некалькі пытанняў :)

1. Досыць непрывычна ўжываць у беларускай мове словазлучэнне "мець зносіны", у той час як у рускай мове дастаткова аднаго слова "общаться". Сустракаў у жывой говорцы такі заменнік як "сумаўляцца". На колькі правільна яго ўжыванне? Ці існуюць іншыя заменнікі альбо варта прызвычайвацца да словазлучэння "мець зносіны"?

2. Аўтамабільная пробка ці аўтамабільны корак? Другі варыянт хіба не паланізм?

3. Сустракаў сярод беларускамоўных ужыванне слова "рэзультат" у значэнні "вынік". Ці ёсць у беларускай мове такое слова?

4. "Чай" і "гарбата" маюць аднолькавае права ўжывацца ў беларускай мове?

* * *

Вітаем!

1. На дадзенае пытаньне мы адказвалі раней: http://vk.com/wall-71024062_551

Дадамо яшчэ некалькі варыянтаў ад сябе: хаўрусаваць (хаўруснічаць), калегаваць, кампанаваць, вадзіць хаўрус (знаёмства, кампанію), мець справу.

2. Слова «корак» тут недарэчы. Па-беларуску кажуць «затор» або «пробка».

3. Так, гэта звычайнае літаратурнае слова.

4. Гістарычна склалася, што ў беларускай мове існуюць дзьве назвы. У літаратуры пачатку 20-га стагодзьдзя ўжываецца і «гарбата», і «чай», абодва варыянты падае і дарэформенны слоўнік Байкова-Некрашэвіча (1928 год).

За савецкім часам асноўнаю назваю гэтага напою сталася «чай», а «гарбату» тагачасныя мовазнаўцы аднесьлі да катэгорыі застарэлых слоў. Аднак у часы нацыянальнага адраджэньня «гарбата» вярнулася ва ўжытак, і сёньня нават выцясьняе сабою слова «чай», але абодва найменьні маюць права на існаваньне.

Пра гісторыю гарбаты ў Беларусі раім прачытаць наступныя матэрыялы:
http://archive.svaboda.org/slova/harbata.html
http://archive.svaboda.org/programs/atlan/2001/02/20010201075448.asp

Пытаўся [id3977186|Сяргей Яўменаў]
==================================
Трэба перакласьці з польскае мовы ўрывак тэксту пра кнігадрукаваньне. Ці існуе які-небудзь беларускі адпаведнік слову "daszek" - тыпаграфскі сымбаль ( ˆ ), міжнародная назва "circumflex". Дзякуй.

***

Варта адрозніваць асобны знак ^ у тэксце і дыякрытычны знак над літарай.

1) Як асобны знак гэта можа перакладацца як "знак устаўкі" або "стрэшка". (Адпавядае анг. caret).

Знак устаўкі: Ангельска-беларускі слоўнік, В. Пашкевіч; Англійска-беларускі слоўнік, Мінск, Вышэйшая школа, 2013.

Стрэшка: варыянт з англа-беларускага гласарыя Microsoft і з вынікаў працоўнай групы Кампутэрм.

2) Як дыякрытычны знак гэта "цыркумфлекс".

Крыніцы: Беларуская энцыклапедыя; Ангельска-беларускі слоўнік, В. Пашкевіч.

Вытрымка з БЭ:
ЦЫРКУМФЛЕКС ... З) У некат. мовах надрадковыя знакі для пазначэння даўжыні галосных (напр., франц. pale «закрыццё», pâle «бледны»).

Пытаўся [id170392414|Алексей Кухта]
==================================
Дзякую за папярэднія адказы,вельмі карысныя. Як правільна казаць:" заробак атрымаеце напрыканцы тыдня" ці "ў канцы тыдня"?

***

“Напрыканцы” ёсьць украінізмам. Гэтае слова не фіксуюць ні акадэмічныя слоўнікі, ні слоўнікі дарэформавага пэрыяду.
Па-беларуску скажам “заработак атрымаеце ў канцы / пад канец тыдня”.

Бяром увагу, што трэба аддаваць перавагу форме “заработак” заміж “заробак”.
 
 Язэп Лёсік – Некаторыя ўвагі да беларускае літаратурнае мовы
 
 8. Заробак. Гэта польскае слова; пабеларуску, як і парасійску, трэба казаць заработак, напр.: Пашоў у заработкі; няма ў нас ніякіх заработкаў і г. далей.
 
 Пацьвярджае гэтыя словы артыкул зь Вялікалітоўска-расейскага слоўніка Яна Станкевіча (далучаем выяваю)

Пытаўся [id231718162|Dzmitry Prushynskih]
==================================
На берасьцейскім чыгуначным вакзале чую: "цягнік ... адправіцца з ... пуці...".

Ці ёсць у беларускай мове слова "пуць"?(думаю, што няма, але магу памыляцца)

* * *

Слова «пуць» мае праславянскае паходжаньне, таму прысутнічае ў большасьці славянскіх моў. Мела месца яно і ў старабеларускай мове, дзе значыла «паход, дарога» (http://slounik.org/search?un=0&search=%D0%BF%D1%83%D1%82%D1%8C&dict=starbiel). 

У сучаснай мове яго фіксуе слоўнік Насовіча (1870), а таксама рад дыялектных крыніц — гэта пацьвярджаецца этымалягічным слоўнікам (гл. далучаную вынятку). Таксама гэтае слова ёсьць і ў расейска-беларускім слоўніку Байкова і Некрашэвіча (1928).

«Пуць» і аднакаранёвыя — пуцявіна, пуціна — знаходзім у творах беларускіх клясыкаў: Яна Баршчэўскага, Я. Купалы, Я. Коласа, К. Крапівы, М. Зарэцкага, М. Лынькова.

Такім чынам, слова «пуць» мае даўнюю гісторыю ў нашай мове, ужывалася і ў дарэформенным узусе, таму мае поўнае права на існаваньне. Але, трэба адзначыць, сёньня яно мае вузкаспэцыяльнае значэньне — чыгуначная або трамвайная каляя — і ўжываецца, адпаведна толькі на чыгунцы, у мэтро.

Пытаўся [id188666611|Сеня Шахалевіч]
==================================
Цікавіць вось якое пытаньне,ці правільна ўжываць такіе займеньнікі як штосьці, хтосьці замест што-небудзь і хто-небудзь,адпаведна,дзякуй!

***

Ужываньне займеньнікаў “штосьці” заміж “што-небудзь”, “хтосьці” заміж “хто-небудзь” будзе памылковым. 
Параўнайма:
- Зрабі што-небудзь (рас. “что-нибудь”). Тут недарэчна будзе “зрабі штосьці”. (сделай что-то)
- Хто-небудзь, хадзеце сюды. (рас. “кто-нибудь”). Няслушна будзе “хтосьці, хадзеце сюды”. (кто-то, идите сюда)
 
Як бачым, рас. “кто-нибудь”, “что-нибудь” перакладаюцца як “хто-небудзь”, “што-небудзь”.

Займеньнікі “штосьці” й “нешта”, “хтосьці” й “нехта” азначаюць адно й тое ж (рас. “что-то”, “кто-то”). Але, на думку некаторых мовазнаўцаў, варта аддаваць перавагу формам “нехта”, “недзе”, “нешта”, “некалі” й г.д.

Так, у слоўніку “З трасянкі на мову” Юрася Пацюпы:

дзесьці – часьцей: недзе
кагосьці – часьцей: некага
калісьці – часьцей: некалі

http://m.nn.by/articles/78269/

Прыкладам, нехта выпіў маю гарбату, недзе на двары брэша сабака ці #нешта_ня_так :)

 Такім парадкам, расейскім займеньнікам “кто-нибудь”, “что-нибудь” адпавядаюць “хто-небудзь”, “што-небудзь”.
 На месцы рас. “кто-то”, “что-то” варта выкарыстоўваць займеньнікі “нехта”, “нешта”.

Пытаўся [id231718162|Dzmitry Prushynskih]
==================================
А да якога роду адносійца пацук? І ці можна пацуком абразіць істоту жаночага роду,як гэта адбываецца ў расейскай мове?

* * * 

Пацук — слова мужчынскага роду, таму назваць так істоту жаночага полу наўрад ці будзе дарэчы, для гэтага трэба выкарыстоўваць назвы жывёл, якія маюць жаночы род: гадзюка, жаба, зьмяя, сука і г. д. — сьпіс варыянтаў абмяжоўваецца толькі вашай фантазіяй.

Дарэчы, у дачыненьні да асобаў мужчынскага полу часьцей за ўсё ўжываюцца назвы жывёл як мужчынскага, так і жаночага роду.

Пытаўся [id231718162|Dzmitry Prushynskih]
==================================
І яшчэ пытаньне: есьць такое слова як асалода,напрыклад атрымліваць асалоду ад марозіва ў спёку,а як сказаць адеым словам,ці не магчыма ў нашай мове ,бо неяк асалоджвацца падаецца няслушным варыянтам?

* * *

Слова «асалода» не канечне спалучаецца зь дзеясловамі «атрымліваць», «мець» — такое ўжываньне часьцей сустракаем у кніжным стыле, таму замест «атрымліваць (мець) асалоду ад марозіва» лепш сказаць «есьці марозіва з асалодаю».

Апрача «асалода» іншы раз кажуць «задавальненьне», «прыемнасьць», «радасьць»: есьці страву з задавальненьнем, адчуваць задавальненьне ад кожнага дня, мець радасьць (прыемнасьць) ад жыцьця і г. д.

Па-беларуску гэта можна выказаць і адным словам — «цешыцца» або «радавацца». Гаворым: цешыцца з адпачынку на вёсцы, цешыцца з прыемнай музыкі, радавацца перамозе і г. д.

Слова «насалоджвацца» будзе тут недарэчы, бо ў беларускай мове яно мае толькі адно значэньне: рабіцца салодкім.

Пытаўся [id231718162|Dzmitry Prushynskih]
==================================
Як правільна казаць, каб правільна зразумелі выраз: пра ката (жывёлу)?
Напрыклад, калі казаць: учора сусед распавядаў пра свайго ката, які пацукоў каля печы чакаў. Маю на ўвазе менавіта жывёлу з хвастом, а не ката, які галовы рубіць.

***

Два словы «кот» і «кат» пры скланеньні будуць мець формы, якія супадаюць на пісьме, але вымаўляюцца з рознымі націскамі: 
убачыў ката́ і убачыў ка́та

 У гутарцы вас зразумеюць дзякуючы націску, а на пісьме – з кантэксту. Калі патрэбна, то можаце таксама паставіць у слове націск.

Усе формы слоў «кот» і «кат» з націскамі далучаем ніжэй.

Пытаўся [id231718162|Dzmitry Prushynskih]
==================================
Дзень добры.
Адкажыце калі ласка, якое слова трэба ўжываць як адпаведнік расейскаму "трюк".

* * * 

Добры дзень!

У значэньні «спрытны, эфектны прыём, нумар» ужываюць слова «трук».

У пераносным значэньні ў залежнасьці ад кантэксту кажуць па-рознаму: трук, прыём, фокус, хітрыкі, падкопы, выкруты, выкрутасы, выверты, ашуканства, крутня, штука, выбрыкі, свавольства, жарт і г. д.

Пытаўся [id9175781|Yurka Kozak]
==================================
У песьні Ляпіса Трубецкога - Месяц, ёсьць словы - вадзіў індзейскую хеўру. Растлумачце, што за хеўра?

*** 

 хеўра, -ы, жаночы род

 - (пагардлівае) Група людзей, якія аб'ядналіся для разбою, злачынства; банда. На Украіне пан Патоцкі, Пан з Канёва родам, З сваёй хеўрай гаспадарыць Над бедным народам. Купала. [Шкунда] Золатапагоннікі, кадэты І хеўра іншае брыды Расстроіць хочуць нам рады. Колас.

- (размоўнае слова) Пра кампанію людзей, аб'яднаных агульнымі інтарэсамі, агульнымі прыметамі і пад. Калі хлопцы наймалі музыку іграць вечарынку, то Мікалая Халусту ніколі не бралі ў хеўру. Чарнышэвіч. — Хадзем, брыгадзір, у хеўры весялей, — гукаюць.. [мужчыны] Храпавіцкага. Мурашка.

 Адна хеўра; з адной хеўры — пра людзей адных поглядаў, адных паводзін (звычайна не вартых увагі).

-----------
Значаньне гэтага й іншых слоў можна глядзець у электронных вэрсіях тлумачальнага слоўніка:

http://www.skarnik.by/tsbm
http://www.rv-blr.com/slounik

Пытаўся [id12996983|Павал Дзедуль]
==================================
Добры дзень. Як узнікаюць прыставныя галосныя? Не магу разумець правіла, чаму імгла, але мэта? Дзякуй

*** 

Прыстаўныя галосныя ўзьнікаюць перад зьбегам зычных, які мае слова «імгла», але ня мае слова «мэта».

Правіла наступнае:

Прыстаўныя «і», «а» пішуцца ў пачатку слова перад зьбегам зычных, які пачынаецца:

- зь літары «м»: імкненьне, імгеньне, амшары, імхі, імчаць.
Дарэчы, слушна па-беларуску горад называецца Амсьціслаў (Мститславль), што адпавядае нормама літаратурнае мовы й вымаўленьню тамтэйшых жыхароў.

- зь літар «л», «р», калі гэтыя словы знаходзяцца ў пачататку сказа, пасьля знакаў прыпынку або пасьля слова на зычны:
ільготная чарга – па льготнай чарзе, дрот іржавы – пакрыцца ржою, аржаны хлеб – луста ржанога хлеба

Заўвага: прыстаўныя галосныя ня пішуцца пасьля прыставак (памчаць, зардзецца, памкнуцца), а такасама пасьля першае часткі складанага слова (вокамгненна).

Пытаўся [id129040142|Іван Пятроў]
==================================
Добры дзень.
У мінулым вашым адказе пабачыў форму "беларускае мовы", а не "беларускай мовы" ,таксама часам сустракаю такую форму на беларускамоўных інтэрнэт старонках.
Распавядзіце, калі ласка, што гэта за форма і як ўжываць яе,каб не памыліцца.
Дзякуй.

*** 

Гаворка ідзе пра канчатак «ае», які могуць мець прыметнікі жаночага роду адзіночнага ліку ў родным склоне:

- няма (каго/чаго?) беларускае мовы, роднае хаты, вясёлае кампаніі.

Канчаткі «ае/яе» (не пад націскам), «ое» (пад націскам) былі даволі шырока распаўсюджаныя ў народных гаворках. Гэтая асаблівасьць часта адлюстравалася ў тэкстах дарэформавага пэрыяду, цяпер жа нярэдка выкарыстоўваецца ў #клясычным_правапісе (тарашкевіцы).

Вось што пісаў пра канчаткі прыметнікаў Язэп Лёсiк у працы "БЕЛАРУСКI ПРАВАПIС" (1929):

2. Родны склон адзіночнага ліку
ПРАВІЛА 33.
Родны склон адзіночнага ліку жаночага роду не пад націскам мае канчаткі: ае (ай) -яе (яй): цікавае або цікавай кнігі; сіняе або сіняй паперы; а пад націскам—ое—ой: маладое або маладой жанчыны; старое або старой хаты.

Згодна з "Граматыкаю беларускае мовы" (#афіцыйны_правапіс) канчаткі прыметнікаў жаночага роду адзіночнага ліку роднага склону «ае», «яе», «ое» дапускаюцца побач з «ай», «яй», «ой».

 - няма роднАЙ / роднАЕ хаты, сінЯЙ / сінЯЕ фарбы, залатОЙ / залатОЕ восені

Канчаткі "ае/яе" прыметнікаў знаходзім і ў літаратурных творах.

Урыўкі зь верша Янкі Купалы “На сход”:

“Як гналі пот зь цябе паны і каралі,
Як гналі проч цары з радзімАЕ зямлі.
…
Як Бацькаўшчыну тваю рэжуць на кускі.
Як гібнеш зь дзецьмі ты ад катнЯЕ рукі “

У зьвязку зазначым, што канчатак «ае/яе» могуць мець і займеньнікі жаночага роду адзіночнага ліку ў родным склоне:

Асабліва кідаўся ў вочы з усЯЕ гэтАЕ кампаніі стары шляхціц з пранізьлівымі зеленкаватымі вачамі. (Я.Колас)

Магутны Божа! Уладар сусьветаў,
Вялiкiх сонцаў i сэрц малых,
Над Беларусяй, цiхай i ветлай,
Рассып праменьнi свАЕ хвалы.
(Н. Арсеньнева)

Дзьвюх сьмярцей ня будзе, але аднАЕ не пазьбегнеш. (прыказка)

Пытаўся [id105395925|Павел Нікалаеў]
==================================
Прыклад ужываньня канчатку "ае" прыметнікаў жаночага роду адзіночнага ліку роднага склону ў афіцыйных дакумэнтах.
==================================
Апошні час на ўсіх паштоўках бачу ''З Ражджаством'', а не ''З Раством''. Чаму?

***

Форма "ражджаство" ёсьць няўдалаю спробаю беларусізаваць царкоўнаславянскае "рождество".
Распаўсюду гэтае формы спрыяе Расейская праваслаўная царква, прадстаўнікі якое даводзяць, што «Ражджаство» — гэта самы аптымальны варыянт назвы сьвята.

Але зьвернемся да іншых ня менш аўтарытэтных крыніц :)

У выдадзеным у Маскве ў 1953 годзе «Русско-белорусском словаре» слова «рождество» перакладаецца не інакш як «каляды».

Расейска-беларускі слоўнік С.Некрашэвіча і М.Байкова 1928 году прапаноўвае два варыянты перакладу— Каляды, Раство.

Факты народнае мовы таксама ня сьведчаць на карысьць "ражджаства": ужываліся формы "каляды", "раство" й "ражаство".

Для абазначэння часавага прамежку зімовых сьвятаў да Вадохрышча найлепшым чынам пасуе слова «каляды», пашыранае практычна на ўсёй тэрыторыі Беларусі.

Калі ж гаворка ідзе менавіта пра сьвята Божага нараджэньня, то дарэчна ўжываць форму "раство", якая фанэтычна й лексычна адпавядае нормам беларускае мовы.

Паводле
http://belsat.eu/be/wiadomosci/a,16960,bielarusy-bolsh-nie-vinshuiuts-z-razhdzhastvom.html
http://nn.by/?c=ar&i=102850

Пыталася [id20191764|Марына Ількевіч]
==================================
Мы ведаем беларускую мову і гатовыя дапамагчы Вам даведацца пра яе больш! У нашай суполцы кожны можа задаць любое пытаньне, датычнае беларускае мовы, як па-расейску, так і па-беларуску з дапамогаю функцыі "прапанаваць навіну" (предложить новость). Адкажам на пытаньні як па афіцыйным правапісе (наркамаўка), так і па клясычным (тарашкевіца). Можаце таксама дадаткова пазначаць правапіс, на якім Вы бы хацелі бачыць наш адказ.

Беларуская мова — багатая ды разнастайная. Адказы нават на нескладаныя пытаньні могуць аказацца карыснымі ня толькі Вам, але й шырокаму колу людзей. 
Пытайцеся — будзем радыя дапамагчы!
==================================
Добры дзень! Такое пытаньне: як правiльна "Вера, надзея, любоу" або "Вера, надзея, каханьне"?

***

Дабрыдзень! Правільна "Вера, надзея, любоў". Бо любоў у беларускай мове мае шырокае значэньне. Так, каханьне - гэта ЛЮБОЎ паміж хлопцам і дзяўчынай. Кахаць можна толькі дзяўчыну ці хлопца, мужчыну ці жанчыну, а любіць можна ўсё і ўсіх.

Пыталася [id107894717|Вероника Радкевич]
==================================
Атрымалася цэлая дыскусія: ці існуе ў беларускай мове слова "лайно" ў сэнсе "гаўно", ці мае яно права на існаваньне? Альбо гэта наватвор, запазычаньне, памылка ва ўжываньні? Дзе ў якім выпадку павінен быць націск? Ці сустракаецца яно ў літаратуры?...

https://vk.com/lajanka?w=wall-5060394_835

* * *

Слова «лайно́» (менавіта з такім націскам) падаецца ў найстарэйшым беларускім слоўніку Насовіча (1870 г.) ў двух значэньнях:

1) Связка стираемого белья сколько может поднять женщина. 
2) Помет, навоз, особенно свиной.

Са слоўніка Насовіча «лайно», які і шмат іншых слоў, трапіла ў слоўнік Байкова і Некрашэвіча, але, па-першае, толькі ў адным значэньні:

лайно н. — навоз, помёт

Па-другое, у сваім «Расійска-беларускім слоўніку» аўтары зь нейкай прычыны далі слову дадатковае значэньне — «экскрэмэнты»:

экскременты — выдзе́ліны, кал, лайно

Згадаем, што ў Насовіча слова тлумачылася як «помет, навоз», г. зн. прадукты жыцьцядзейнасьці жывёл ці птушак, але экскрэмэнты — шырэйшае паняцьце, якое можа азначаць і прадукты жыцьцядзейнасьці чалавека.

Тут варта адзначыць, што гэты слоўнік складаўся у кароткія тэрміны (4 месяцы), часта без належнага навуковага падыходу, таму ў дадзеным выпадку аддаваць яму перавагу нельга. У свой час Язэп Лёсік зазначаў патрэбу асьярожнага карыстаньня ім:

«Агульнае ўражаньне ад слоўніка такое, што складаўся ён без належнага выбару слоў, бяз крытыкі, бяз уважлівасьці і без пачуцьця да духу і асаблівасьцяй беларускае мовы, а вялікія памылкі ў перакладах слоў і недакладнасьці ў аб’ясьненьнях прымушаюць адносіцца да яго з вялікаю асьцярожнасьцю».

Але, відаць, са слоўніка Байкова і Некрашэвіча слова распраўсюдзілася і ў пэўных колах пачало ўважацца за правільны, аўтэнтычны варыянт, і нават трапіла ў сучаныя тэрміналягічныя слоўнікі. Лічаць таксама, што гэтаму паспрыяла наяўнасьць аналягічнага слова ва ўкраінскай мове.

Тым часам у народнай мове «лайно» мае іншае значэньне, падобнае да таго, якое Насовіч падаваў першым: адна рэч адзеньня, бялізны. Гэта пацьвярджаецца прыкладамі з розных дыялектных крыніц: «Краёвы слоўнік Усходняй Магілёўшчыны», «Жывое наша слова. Дыялекталагічны зборнік», «Скарбы народнай мовы. Дыялекталагічны зборнік», «Слоўнік гаворак цэнтральных раёнаў Беларусі», «Віцебскі краёвы слоўнік», «Краёвы слоўнік Чэрвеншчыны» і г. д. Поўны сьпіс і выняткі падаваць ня будзем, бо вы самастойна можаце гэта спраўдзіць па дыялектных слоўніках ды зборніках: http://philology.by/page/fund, http://slounik.org/books.

Такое ж значэньне «лайно» мае і ў мове літаратурнай, у Тлумачальным слоўніку беларускай мовы (1977-1984) бачым:

лайно, -а; мн. лойны, лаён; н.
Абл. Адна штука бялізны, вопраткі; адзежына. Бабы лойны мокрыя ўскінулі на плот. Машара.

Такім чынам, у беларускіх гаворках «лайно» ў значэньні «гаўно» не фіксуецца, тым часам як слова «гаўно» знаходзім у дыялектным зборніку «Чалавек» (http://www.slounik.org/160481.html) з паметай «агульн.», значыць, гэтае слова ўжывалася на ўсёй тэрыторыі Беларусі. Наяўнасьць у народнай мове пацьвярджаецца і зборнікам «Прыказкі Лагойшчыны», дзе прыведзены прыклады ўжываньня гэтага слова ў жывой мове: http://www.slounik.org/search?dict=lahojsk&search=%D0%B3%D0%B0%D1%9E%D0%BD%D0%BE

Не сустракаецца «лайно» ў значэньні «гаўно» і ў літаратуры. Беларускія клясыкі (К. Чорны, В. Быкаў, І. Шамякін, Р. Барадулін) выкарыстоўваюць слова «гаўно». «Лайно» ўжываюць маладыя аўтары і сучасныя публіцысты.

На карысьць «лайна» часта падаецца факт наяўнасьці яго ў іншых славянскіх мовах, але «гаўно» таксама агульнаславянскае слова: русск. говно́, укр. гiвно́, болг. говно́, сербохорв. го́вно, словенск. góvno, чешск. hovno, польск. gówno, в.-луж. howno, н.-луж. gowno.

Такім чынам, ужываньне слова «лайно» замест «гаўна» вельмі спрэчнае. Яно звычайна назіраецца сярод нэафітаў, якія памылкова адносяць «гаўно» да русізмаў ці хочуць надаць сваёй мове «аўтэнтычнасьці», «інтэлігентнасьці», адракаючыся тым самым народнае мовы. У людзей жа, якія засвоілі беларускую мову не з падручнікаў, а мелі зь ёй кантакт зь дзяцінства, той факт, што «гаўно» па-беларуску называецца «гаўном», пытаньняў не выклікае.

Пытаўся [id170392414|Алексей Кухта]
==================================
Прывiтанне! 
У мяне наступнае пытанне: чаму некаторыя беларускамоўныя грамадзяне ўжываюць фразу "па-расейску" замест "па-руску"? Што такое "расейская мова" (нават не "расiйская")? Аднойчы чуў дзесьцi, што гэта адлюстраванне яе статуса дзяржаўнай мовы ў РФ, г.зн., РасЕя - расЕйская мова... Але ж гэта, у першую 
чаргу, родная мова РУСКАГА народа, якi жыве ў шматнацыянальнай краiне (дарэчы, я ўпэўнены, у РФ ёсць шмат народаў, прадстаўнiкi якiх, мабыць, рускай мовай увогуле не валодаюць i не карыстаюцца).
Гэта ўсе роўна, што казаць "брытанская мова" замест "ангельская". Шатландцы ды iншыя народы ў складзе UK размаўляюць менавiта па-ангельску, а не па-брытанску. Хiба тыя ж амерыканцы размаўляюць на амерыканскай 
мове? - Не, яны таксама размаўляюць на мове ангельскай. Аўстрыйцы - на нямецкай i г.д. Таму не зусiм зразумела ўжыванне “расейская мова” замест "руская". 
Дзякуй.

* * *

Добры дзень!

Найменьне «руская мова» было штучна ўведзена ў беларускую мову пасьля рэформы правапісу 1933 года, гістарычна яно азначала старабеларускую (літоўскую) мову (біблія, выдадзеная Скарынам называлася менавіта «Біблія руска»), а тэрмін «рускі» значыў «праваслаўны», таму такім чынам назвалі продкаў і беларусаў, і ўкраінцаў, і расейцаў. Каб вылучыць з гэтага шэрага апошніх, беларусы казалі па-рознаму: маскалі, маскавіты, масква, маскоўцы, масквічы, расейцы, расійцы і г. д. Адпаведна, і рэчы, якія адносіліся да гэтага народа, называлі «маскоўскі», «расійскі». 

Гэта традыцыйныя назвы, якія захаваліся нават на пачатку 20-га стагодзьдзя: браты Гарэцкія ў 1920 годзе выдаюць «Маскоўска-беларускі слоўнік», у 1925 годзе ў Дзяржаўным выдавецтве Беларусі выходзіць «Беларуска-расійскі слоўнік» Байкова і Некрашэвіча, ужываліся гэтыя тэрміны і ў публікацыях таго часу, напрыклад, у артыкуле Кузьмы Чорнага «Небеларуская мова ў беларускай літаратуры» (1928) бачым «расейцы», «па-расейску», «на расейскай мове» (http://knihi.com/Kuzma_Corny/Niebielaruskaja_mova_u_bielaruskaj_litaratury.html). Калі гэтыя назвы ўжываліся нават у навуковых колах, то пра іх распаўсджанасьць у народнай мове гаварыць залішне.

Варта адзначыць, што тыя ж украінцы здолелі захаваць традыцыйныя назовы, таму і па сёньня (нават на афіцыйным узроўне) яны назваюць расейцаў - росіяни, а расейскую мову - російська мова.

Дык вось і беларускамоўныя людзі, якія шануюць традыцыі, называюць «русский язык», як і належыць, расейскай ці маскоўскай мовай.

Падрабязна гэтае пытаньне разглядаў мовазнавец Зьміцер Саўка ў праграме «Моўнік».

Пытаўся [id14750789|Саша Иванов]
==================================
This video is unavailable because the creator's account has been deleted
==================================
Вітаю,у мяне паўстала вось якое пытаньне:мець рацыю,у сэнсе наяўнасьці прыстасаваньня і калі нехта мае рацыю ў спрэчкі? Фразы аднолькавые,так?

* * *

Так, фразы аднолькавыя.

Дадамо, што беларуская мова мае блізказначныя выразы, якія часьцей ужываюцца ў народнай мове: казаць праўду, добра казаць, правільна казаць (рабіць), слушна казаць (рабіць) і г. д. Ужываючы іх, вы ўзбагаціце сваю мову ды пазьбегнеце двухсэнсоўнасьці.

Пытаўся [id231718162|Dzmitry Prushynskih]
==================================
Запрашаем усіх наведаць музей-дачу Васіля Быкава! (Ждановічы-6, вул. Вінаградная, д. 62)
І далучайцеся да нашай суполкі! http://vk.com/club73857926
==================================
Прывітанне, шаноўнае панства. Я ўжо доўгі час вывучаю беларускую мову (сам я з Украіны, але этнічны беларус). Нядаўна сутыкнуўся з лацінка. Паясніть, калі ласка, правілы транслітераціі з наркамаўкі на афіцыйную лацінку.

* * *

Вітаем!

У беларускай лацінкі няма афіцыйнага ці неафіцыйнага стандарта. За сваю гісторыю яна ня раз зьмяняла свой выгляд, але сёньня існуе ў адзіным варыянце, з правіламі якога вы можаце пазнаёміцца ў беларускай «Вікіпэдыі»: http://be-x-old.wikipedia.org/wiki/%D0%9B%D0%B0%D1%86%D1%96%D0%BD%D0%BA%D0%B0 (разьдзел «Адпаведнасьць альфабэтаў кірыліцы і лацінкі»).

Каб праверыць сябе або хутка перавесьці тэкст з кірыліцы ў лацінку, можна скарыстацца адмысловымі сэрвісамі:
http://slounik.org/lat
http://www.zedlik.com/pragramy/kir2lac-online

Што да так званай «афіцыйнай лацінкі», то так часта называюць «Інструкцыю па транслітарацыі геаграфічных назваў Рэспублікі Беларусь літарамі лацінскага алфавіту» (гл. http://be-x-old.wikipedia.org/wiki/%D0%86%D0%BD%D1%81%D1%82%D1%80%D1%83%D0%BA%D1%86%D1%8B%D1%8F_%D0%BF%D0%B0_%D1%82%D1%80%D0%B0%D0%BD%D1%81%D1%8C%D0%BB%D1%96%D1%82%D0%B0%D1%80%D0%B0%D1%86%D1%8B%D1%96). Гэта інструкцыя хоць і стваралася на аснове беларускай лацінкі, але лацінкаю ня ёсьць, выкарыстоўваць яе зь нейкай іншай мэтаю, апрача трансьлітарацыі, не выпадае.

Пытаўся [id56242327|Даниил Сандул]
==================================
Па-першае: дзякую за адказы.
падкажыце,калі ласка ў якіх выпадках выкарыстоўваецца граць(грай) а ў якіх гуляць? як я разумею гуляць у цацкі,у футбол,граць на дудзе,гітары?

*** 

Так, маеце рацыю:
гуляюць у цацкі, гульні (у тым ліку спартовыя), а граюць на музычных інструмэнтах.

Той, хто гуляе – гулец. (гулец зборнае каманды Беларусі па футболе)

Той, хто грае – ігрэц. “І жнец, і шавец, і на дудзе ігрэц".
http://www.svaboda.org/content/article/24876917.html

Расейскаму "гуляць по улице" адпавядаюць «шпацыраваць», «прахаджвацца».

Можна казаць «гуляцца на двары» у значаньні «актыўна бавіць час».

 Не сядзіцца ў хаце
 Хлопчыку малому:
 Кліча яго рэчка,
 Цягнуць санкі з дому..
…
— Мамачка-галубка! —
 Просіць ён так міла, —
 Можа б ты на рэчку
 Пагуляць пусціла?

(Урывак зь верша Якуба Коласа «На рэчцы зімою»)

Пытаўся [id231718162|Dzmitry Prushynskih]
==================================
Нейкая блытаніна адбываецца з расейскім «майка»...
«Радыё Свабода» вось напісала «у майцы...» на днях.

Дык як лепш? Майка, цішотка (бачна, што «калька» з ангельскай) ці са(у)колка?

* * *

Мы ўжо адказвалі на гэтае пытаньне: https://vk.com/wall-71024062_587 .

Пытаўся [id53046645|Юрый Данілаў].
==================================
Добры дзень!
У мяне такое пытаньне: перарыла увесь інтэрнэт, але не знайшла, што азначае выраз «мець рацыю».
Таксама растлумачце рознiцу памiж словамi «расказаць» ды «распавесьцi», «расказ» ды «аповед»/«апавяданьне»
Цi ёсьць у беларускай мове варыянта Тарашкевiча злучнiк «і»? А калi няма, то цi можна яго заусёды замяняць на «ды»?
Недзе прачытала, што у беларускай мове ёсьць свае словы «спэцыяльна» ды «решить», але зараз не магу іх узгадаць((( Дапамажыце, калi ведаеце пра такое...
Правiльны пераклад слова «советский» — гэта «радзянскi»?
I апошнее)) Таксама чытала, што брэнд «Милавица» названы па бел. форме імені багiнi Вэнэры, жадала пашукаць усе народныя назвы плянэт, але нiчога не знайшла.
Дзякуй!

* * * 

Вітаем!

«Мець рацыю» азначае «мець лягічную падставу, слушнасьць». Па-расейску гэта «быть правым (в чём-либо)».

«Расказаць» — старажытнае беларускае слова, тым часам жа «распавесьці» — наватвор-украінізм, узьнікшы на хвалях «абы ня так, як у расейсцаў».

«Расказ» — толькі вусная зьява, «аповед» і «апавяданьне» — у асноўным літаратурны твор, хоць і ў іх ё сэнс «расказу».

Вядома, у тарашкевіцы ёсьць злучнік «і», мала таго, дык ён яшчэ і асноўны! Пасьля галосных ён скарачаецца ў «й». Ня трэба яго замяняць на «ды», які лепш выкарыстоўваць для разнастайнасьці злучнікаў у вашай мове.

Ёсьць сынонім «спэцыяльна» — «адмыслова», хоць і нельга сказаць, што яны поўнасьцю супадаюць сэнсава.
 
«Решить»—

«Рашыць» – слова царкоўнаславянскага паходжаньня, скалькаванае з расейскае мовы ў пачатку 20-га стагодзьдзя. У беларускай мове існуе шмат уласных адпаведнікаў, якім варта аддаваць перавагу. Падрабязьней тут:
 http://vk.com/wall-56075405_242

«Советский» — гэта «савецкі», як і іншыя словы савецкага часу — запазычаньне.
 
Так, «Мілавіца» — беларусы так называлі Вэнэру.

Пыталася [id107894717|Вераніка Радкевіч].
==================================
а якое можна ўжыць беларускае слова якое б адпавядала пазычанаму з англельскай мовы - драйв,ці лепей яго і выкрыстоўваць?

* * *

Без кантэксту адказаць вам складана. 

Калі вы маеце на ўвазе спартовы тэрмін, то так і будзе — «драйв».

Калі гаворка ідзе пра душэўны ўздым, то ў залежнасці ад кантэксту можна сказаць па-рознаму: запал, імпэт, энтузіязм, матывацыя, натхненне, заўзятасць, агонь, цікавасць, імкненне, памкненне, прага, імпульс, палымянасць, палкасць, узрушэнне, азарт, ахвота, цяга, жаданне, захапленне, жарсць, спрыт, націск, стымул, задзёр, уцеха, асалода, смак, чад, экстаз, шаленства, гумор і г. д.

Пытаўся [id231718162|Dzmitry Prushynskih]
==================================
звездачёт -як на роднай мове?

* * *

Пра гэта мы ўжо адказвалі — http://vk.com/wall-71024062_737 

Пытаўся [id94591580|Андрусь Кмiцiч]
==================================
Дзень добры.

Ці слушна казаць як па расейску: "Гэты ровар - адзіны боль" (маецца на ўвазе - толькі боль і больш нічога  - суцэльны боль)?

* * *

Добры дзень!

Слушна будзе не «адзіны», а «адзін».

Ад гэтага ровара ў мяне адзін боль. Ад яго адно расчараванне. Ад яго ў мяне адны праблемы.

Пытаўся [id9175781|Yurka Kozak]
==================================
1)Як правільна казаць пра мінулы час?Я заўсёды кажу "5 хвілін таму", "год таму" і г.д.
Ці можна казаць "5 хвілін назад"?Мабыць магчымы яшчэ нейкія варыянты?
2)У размове пра колы на ровары(ці іншым транспартным сродку), як сказаць "сдулись"," надуть","накачать"?

* * *

1) Слушнымі выразамі будуць «5 хвілін таму», «5 хвілін таму назад» або «5 хвілін назад». У перавазе першы варыянт.

2) Сдуть колесо — спусціць кола, колёса сдулись — колы спусціла, надуть колесо — надзьмуць кола, накачать шины — напампаваць шыны.

Пытаўся [id105395925|Павел Нікалаеў]
==================================
Распавядзіце, калі ласка, як ужываецца выраз «даваць веры»? Напрыклад, «Вы не верите мне?» альбо «верить этим словам».

* * * 

«Даваць веры (каму? чаму?)».
«Вы не даяце мне веры?»
«Даваць веры гэтым словам.»

Пытаўся [id170392414|Аляксей Кухта].
==================================
падкажыце,рас незабываемо,будзе па-беларуску незабыўна,ці неяк па іншаму?Юдзякую

***

Так, правільна. Незабыўна.

Пытаўся [id231718162|Dzmitry Prushynskih]
==================================
вітаю) скажыце як правільна зрабіць пераклад слова "звездочет"?ці існуе толькі слова "астролаг"у беларускай мове?

***

Некарашэвіч і Байкоў у расейска-беларускім слоўніку прапаноўваюць варыянт перакладу "зьвяздар" (стар.-бел.). На нашу думку, неблагі варыянт побач з "астролагам".

Пыталася [id226481034|Марина Леута]
==================================
Як слушна на беларускай мове будзе "выйти из зоны комфорта"?

***

Выйсці з зоны камфорту.

Пытаўся [id225935109|Сильвестр Федкович]
==================================
Вітаю. Падкажыце, калі ласка, словы "съёмки" і "снимки" на роднай гучаць аднолькава - "здымкі" ?

***

Вітаем!

«Здымкі» — множны лік ад назоўніка «здымак» = «фатаграфія».

Ад дзеяслова «здымаць» лагічна ўтвораны назоўнік «здыманне» (пры дапамозе характэрнага для абазначэння працэсаў суфікса -нн-, як, прыкладам, «даследаваць» - «даследаванне»). 

Існуе таксама тэрмін «здымка» (як відаць, ад расейскага «съёмка»), але ставіць яго ў множны лік, як гэта сёння часта робяць, няма ніякіх падстаў.

Таму гаворым правільна: «глядзець здымкі сяброў», але «здыманне (здымку) фільма прыпынілі праз хваробу акцёра».

Варта адзначыць, што часта аддзеяслоўны назоўнік можна замяніць самім дзеясловам, напрыклад, замест «здымку фільма пачнуць заўтра» лепш сказаць проста «здымаць фільм пачнуць заўтра» — такая замена ня толькі спрашчае тэкст, але і робіць вашу мову больш натуральнай.

Пытаўся [id231440050|Аляксандр Брундукоў]
==================================
Скажыце, калі ласка, як правільна вымаўляць словы:
- езджу
- дождж
Якія правілы гэта рэгулююць.

***

1. Езджу — е[ждж]у
Спалучэнне «здж» вымаўляецца як [ждж]. Адзначым, што гэта камбінацыя не трох гукаў, як можа здацца, а двух: [ж] і [дж].

2. Дождж — до[шч]
На канцы слова звонкія гукі аглушаюцца. Глухая пара да [дж] — гук [ч], які, у сваю чаргу, прыпадабняе пяпярэдні [ж] да [ш], такім чынам, на канцы слова маем [шч].

Авалодаць правіламі вымаўлення асобных гукаў і спалучэнняў, а таксама засвоіць нормы арфаэпіі ў цэлым, вам дапаможа кніга Ф. Янкоўскага "Беларускае літаратурнае вымаўленне".

Пытаўся [id9175781|Yurka Kozak]
==================================
Паважанае спадарства! Мой мозг клапоціць беларускі адпаведнік расейскага "пора". Але не ў сэнсе "поры года", а таго, што мае значэньне "Час надышоў"

***

У беларускай мове для гэтага ўжываюць два раўнапраўныя словы: пара і час.

Пара класьціся спаць. Час ехаць дахаты.

Выкарыстоўвайце тое слова, якое, па-вашаму, будзе лепей гучаць у канкрэтным сказе.

Пыталася ­[id157763317|Віталія Кл]
==================================
Як правільна "представить" выканаўцу гледачам перад выступам? Як перакласці гэтае слова, тэба ўжываць слова "прадставіць", ужыць нейкае іншае слова, ці зрабіць гэта па-іншаму?
(- Я хочу вам представить хорошего человека...)

***

Слушна выразіць думку дапамогуць канструкцыі з словамі «пазнаёміць» ці «адрэкамэндаваць»:
 
 Я хачу пазнаёміць вас з добрым чалавекам. Дазвольце адрэкамэндаваць вам добрага чалавека.
 
 Нягледзячы на цяперашняю пашыранасьць дзеяслова «прадстаўляць», ужываць яго ня раім. Рэч у тым, што гэтае слова было пазычанае з царкоўнаславянскае мовы праз расейскую, яно не ўжывалася ў народнай мове і да пэўнага моманту яго не было ў беларускіх слоўніках. «Прад-» – неўласьцівая беларускае мове прыстаўка. Расейскаму "представить" адпавядае цэлы рад уласнабеларускіх слоў, якія ўжываюцца ў залежнасьці ад кантэксту.
 
 Пра ненатуральнасьць ужываньня слова «прадстаўляць» пісалі мовазнаўцы Юрась Пацюпа й Павал Сьцяцко.
 Прыводзім цытату з артыкула Юрася Пацюпы “Беларуская мова ў часе”:
 
 “Асаблівую ўвагу варта зьвярнуць на ўтварэньнi з царкоўнаславянскаю прыстаўкаю прад- (пред-), што густа запаланiлi старонкi беларускiх выданьняў. Ужываньне гэтае прыстаўкi ў беларускай мове строга абмежаванае, традыцыйна iснуе толькi слова прадмова (палянізм). Пазьней зьявiлiся прадмет (хоць ёсьць беларускае спакмень), прадстаўнiк (старабеларускае заступнiк) i, нарэшце, найноўшыя – прадпрыемства, прадпрымальнiк.
 
 прадставiць (представить) – зьявiць, падаць, аказаць; пакласьцi, паказаць, выявiць; пазнаёмiць; уявiць, уздумаць
 “Знамя юности” так ‘п р а д с т а в i л а’ (=падала, пазнаёмiла) яго сваiм чытачам. ЛiМ. 95.02.24.На ёй ‘п р а д с т а ў л е н ы’ (=паказаныя) творы мастацтва той эпохi. ЛiМ. 94. 04.15. На гэта пытаньне дае адказ ‘п р а д с т а ў л е н а е’ (=пададзенае, зьяўленае) ў Вярхоўны Савет ... пагадненьне. ЛiМ. 94.04.01. [Яму iнкрымiнуюць] ‘п р а д с т а ў л е н ь н е’ (=даньне, аказаньне) з а в е д а м а (=запэўна) л ж ы в ы х (=аблудных) зьвесткаў. С. 94.07.01. Было шэсьце..., было тэатралiзаванае ‘п р а д с т а ў л е н ь н е’ (=паказ). С. 96.06.26.

 прадстаўляць (представлять) – зьяўляць, падаваць, аказваць, пакладаць; станавiць; паказваць, выяўляць; уяўляць, думаць
 Беларусь ‘п р а д с т а ў л я ў’ (=зьяўляў) толькi гарадзенскi майстар. С. 94.01. 

 прадстаўнiчы (представительный) – паважны, самавiты (ад прадстаўнiк – прадстаўнiцкi)
 Творчы дэсант прыехаў вунь якi ‘п р а д с т а ў н i ч ы’ (=паважны). ЛiМ. 95.02.24. “
 
 http://belarus.kulichki.net/index.php?option=com_content&task=view&id=66&Itemid=73&limit=1&limitstart=2
 
Пытаўся [id9175781|Yurka Kozak]
==================================
Скажыце, калі ласка, як па-беларуску можна назваць выкананне фізічных практыкаванняў для набора масы мышцаў, адпаведнік рускаму «качаться»? «Качацца»? «Пампавацца»?

* * * 

У беларускай мове ёсць дзеяслоў «мацавацца», які азначае «станавіцца мацней фізічна». А той хто мацуецца (ці ўжо ўмацаваўся) — «маца́к».

Пытаўся [id105395925|Павел Нікалаеў].
==================================
Як лепей сказаць: Як вашае самаадчуваньне? Як вы сябе адчуваеце? Як вашае самапачуцьцё? Ці, можа, яшчэ як-небудзь?

***

Можна сказаць так: 

Як вы сябе адчуваеце (пачуваеце)? Як пачуваецеся? Як чуецеся? Як маецеся? Як жывяце́? Як ваша здароўе?

«Як вашае самаадчуваньне?» — даслоўны пераклад расейскага выразу «как ваше самочувствие?», па-беларуску так не гавораць.

Таксама зазначым, што беларускі адпаведнік да “самочувствие” — “самачу́цьце”.

Пытаўся [id170392414|Алексей Кухта]
==================================
Вітаю,падкажыце,калі ласка што такое самапапалка ў гэтым тэксце

***

Вітаем!

Слова "самапапалка" ў песьні няма, але ёсьць такі радок: "і зноў над нашай галавой вісіць АМАПа палка". 

АМАП - атрад міліцыі асаблівага прызначэньня.

Пытаўся [id231718162|Dzmitry Prushynskih]
==================================
Як правільна: вадаўстойлівы, вадаўпорны, вадатрывалы?

* * * 

У беларускай мове ё такія варыянты: воданепранікальны, водатрывалы, водаўстойлівы.

Пытаўся [id9175781|Yurka Kozak].
==================================
Браць удзел або прымаць удзел? У чым розніца?

* * * 

У сэнсе розніцы няма, але яна ё ў іншым.
Аўтэнтычная беларуская форма — «браць удзел»:
– Учора я браў удзел у сходзе.
«Прымаць удзел» — форма, скалькаваная з расейскай «принимать участие».
На сённяшні дзень у слоўніках фіксуюцца абодва варыянты.

Пытаўся [id70720819|Раман Масько].
==================================
Як перакласці на беларускую мову "нет свободного времени"?

 * * * 

 свободное время — вольны час 

 У беларускай мове канструкцыі "у меня есть/нету" адпавядае "я маю/ня маю". 

 Слушны пераклад — "я ня маю вольнага часу".( ці "мы", "яны" й г.д. у залежнасьці ад кантэксту) 

 Пытаўся
==================================
Як правільна — адначасна ці адначасова?

* * * 

І так, і так правільна.

Пытаўся [id182508785|Сяргей Вавёркін].
==================================
Як будзе «разрешение», калі гэта тычыцца якасьці відэа?
Напрыклад: «разрешение 720p».

* * *

(абноўлена)

На сёньняшні момант існуе 2 адпаведнікі.

На паседжаньнях па распрацаваньні Беларускае кампутарнае тэрміналёгіі быў прыняты тэрмін «разрознасьць».

Прывяду з вытрымку з пратаколу тае сустрэчы:
„Спадар Бушлякоў у перадачы «Радыё Свабоды» выказаў меркаваньне, што найлепшым варыянтам будзе «разьдзяленьне, ці разьдзяляльнасьць, або разьдзяляльную здольнасьць».
Але, праз некаторы час гэта пытанне абмяркоўвалася у складзе: Бушлякоў, Санько, Саўка, Вячорка. Прыйшлі ды высновы, што тэрмін павінен перакладацца як «разрознасць».“

Пытаўся [id182508785|Cяргей Вавёркін].
==================================
«Халадзільнік» ці «лядоўня»?

Слова «лядоўня» апошнім часам ўвайшло ў актыўны ўжытак. «Халадзільнік» жа сучаснымі носьбітамі даволі часта ігнаруецца, уважаецца за кальку з расейскае мовы. Давайце разьбяромся, ці так гэта.

Слова «халадзільнік» утворанае паводле ўласьцівае для беларускае мовы мадэлі: дзеяслоў + суфікс -нік- (лічыць → лічыльнік, халадзіць → халадзільнік).

Гэтае слова фіксуюць аўтарытэтныя слоўнікі пачатку 20 ст.
Так, у расейска-беларускім слоўніку Некрашэвіча-Байкова:

холодильник - халадзiльнiк
холодильный - халадзiльны
холодильня - халадзiльня

Ёсьць слова «халадзільнік» і ў слоўніках Беларускае Навуковае Тэрміналёгіі 20-х гадоў (тэхнічны, сельска-гаспадарчы, хімічны разьдзелы):

холодильник - халадзільнік
холодильник воздушный - халадзільнік паветраны
холодильник водяной - халадзільнік вадзяны

Як бачым, «халадзільнік» ёсьць натуральным беларускім словам, пазьбягаць якога зусім няма падстаў.

Разгледзім «лядоўню».

Гэтае слова азначае «склеп зь лёдам для захоўваньня мясных, рыбных прадуктаў». «Лядоўня» выдатна пасуе, каб называць «морозилку».

Зазначым, што некаторыя славянскія мовы ўтвараюць назоў халадзільніка ад кораня «лёд» (чэш. lednička, пол. lodówka). Але мы маем уласнае слова «халадзільнік», няма патрэбы падмяняць паняткі, толькі дзеля таго, каб пазьбегнуць супадзеньня з расейскаю моваю.

Такім парадкам, «халадзільнік» — «холодильник», «лядоўня» — «морозилка».
==================================
Вітаю! Дапамажыце, калі ласка, з перакладам слова «однофамилец».

* * *

Вітаем!
Слова перакладаецца словазлучэннямі «цёзка па прозвішчы», «з аднолькавым прозвішчам».

Пытаўся [id25152361|Усяслаў Касцюкевіч].
==================================
Вітаю, спадараства!
А вы не маглі б для большай зручнасьці, адзяляць пытаньне ад адказу, напрыклад, вось так: __________________
А то даволі цяжка адразу адказы Вашыя знаходзіць:) 
І шчэ пару пытаньняў:
1) як будзе ПОЖАРОИЗВЕЩАТЕЛЬ 
2) як перакладаецца ГРОМКОГОВОРИТЕЛЬ
3) які звычайна выкарыстоўваецца суфікс замест "ТЕЛЬ" - "нік"? Накшталт красиТЕЛЬ = фарбавальНІК?
Загадзя дзякую!

* * *

Вітаем!

Слушная заўвага наконт разьдзяляльніка.

1) Пажарны апавяшчальнік.

2) «Рупар», «гукаўзмацняльнік» ці скалькаванае з расейскай «гучнагаварыцель».

3) Так, звычайна ў беларускіх адпаведніках да расейскіх словаў на «-тель» прысутнічае суфікс «-нік-». Але гэта не заўсёды так («водитель» — «кіроўца»).

Пытаньне ад:
==================================
— Як перакласці на беларускую «а так как»? Напрыклад: «А так как мы не были готовы к олимпиаде, мы показали плохие результаты».

* * *

Натуральней будзе гучаць, калі змяніць будову сказа і звязваць часткі праз «бо» ці «таму». Як перадаць «а» ў пачатку сказа — залежыць ад кантэксту.
Калі маецца на ўвазе, што вы нічога не рабілі і лайдачылі, тады можна сказаць так: «Але мы не падрыхтаваліся да алімпіяды, таму паказалі благія вынікі». Калі алімпіяда аказалася неспадзяванкаю, можна так: «І мы паказалі кепскія вынікі, бо не чакалі алімпіяды».

Вядома, можна захаваць будову, двухсэнсоўнасць і двойчы паўтарыць «мы» — тут вам дапаможа злучнік «паколькі» (http://www.skarnik.by/tsbm/53496): «А паколькі мы не былі гатовыя да алімпіяды, мы паказалі кепскія вынікі».

Пытаўся [id150272584|Леў Глушыцкі].
Адказваў [id4829754|Клёк].
==================================
Калі ласка, дапамажыце разабрацца, як правільна ўжываць "больш" і "болей". На прыклад, у пашукавіку прапаноўваецца больш спасылак або болей спасылак.

* * *

«Больш» і «болей» — раўназначныя словы. Ужывайце тое, якое лепш гучыць для вас у канкрэтным месцы.

Пытанне ад:
==================================
Перакладзеце выраз "проезд одной остановки оплачивается по тарифу".

* * *

«Праезд аднаго прыпынку аплачваецца па тарыфе (паводле тарыфу)».

Пытаньне ад:
==================================
Вітаю вас! Сёння сустрэў такое слова, як "імавернасць". Раней заўсёды ў гэтым сэнсе выкарыстоўваў "верагоднасьць". Скажыце, ці ёсьць разьніца паміж імі і якое слова лепей ўжываць, ці яны зусім аднолькавыя? Дзякуй!

* * *

Вітаем!
Словы не аднолькавыя.
Імавернасьць — магчымасьць зьдзяйсьненьня чаго-кольвек, а верагоднасьць — адпаведнасьць рэчаіснасьці, праўдападобнасьць.

«Імаверна, што ён сёньня будзе на канцэрце.» (ніхто ня ведае, ці будзе ён)
«Верагодна, што ён сёньня будзе на канцэрце.» (напрыклад, ён сказаў нам пра тое, што будзе там)

Пытаньне ад:
==================================
Вітаю! А цяпер крыху складаных пытаньняў:
1. Наружка (вонкавае назіраньне)
2. На мели (бяз грошай)
3. Лунатик
4. Поиметь
5. Речевка

* * *

1. Вонкавае назіраньне. Жарганізму няма. Прыдумайце самі.
3. Лунацік.

Па астатняе раім зьвярнуцца на баймову (http://by-mova.livejournal.com/), бо адпаведнікаў знайсьці ня можам.

Пытаньне ад:
==================================
Падкажыце, калі ласка, куды трэба паставіць націск у слове навіны, бо нядаўна даведаўся, што правільна не наві'на, а навіна'. Дзякуй.

Так. Калі навіна, то націск на апошні склад. Калі навіны, то націск на другі склад.

Пытанне ад:
==================================
— Якая рознiца паміж словамі «марнаваць», «выдаткоўваць» і «траціць»?

«Марнаваць» вылучаецца з гэтага шэрагу, бо азначае траціць марна, без карысці, марнатравіць. «Траціць» таксама мае такі сэнс, але ён другасны.
Асноўнае значэнне «траціць» супадае са значэннем дзеяслова «выдаткоўваць» — гэта расходаваць нешта на нейкія патрэбы.

Пытанне ад [id4302383|Змітра Лазаковіча].
Адказваў [id13027603|Усевалад Чорны].
==================================
Dobry dzen! Padkazhyce kali laska, jak peraklasci na belaruskuju movu ''kamen pretknovenija'', ''bezdelushka''. Dzjakuj)

«Kamień spatyknieńnia».

Pytańnie ad [id20191764|Maryny Ilkievič].
Adkazvaŭ [id13027603|Usievaład Čorny].
==================================
— Як перакладаецца на беларускую мову «должен деньги»?

«Вінен/вінаваты грошы/грошай».

Пытаньне ад [id4302383|Зьмітра Лазаковіча].
Адказваў [id13027603|Усевалад Чорны].
==================================
— Як будзе «на ощупь» на беларускай мове?

«Навобмацак».

Пытаньне ад [id7887414|Аляксандра Макарава].
Адказваў [id13027603|Усевалад Чорны].
==================================
— Зноў да Вас па дапамогу). Як слова «жевать» перакласьцi?

«Жаваць».

Пытаньне ад [id257804496|Уладара Пярсьцёнкаў].
Адказваў [id13027603|Усевалад Чорны].
==================================
— Як перакласьці слова «благодать» у беларускую мову і «добрапамыснасць» у расейскую?

1. «Благодать» па-беларуску будзе «боская ласка», «дар божы» (http://www.skarnik.by/rusbel/5504). Сёмухаў пераклад — «мілата» (http://www.skarnik.by/rusbel/5504).

2. «Памысны» значыць 1) «жаданы», «згодны з думкамі»; 2) «удалы», «шчаслівы». У нашым выпадку гэта «жаданы». «Добрапамысны» тады будзе значыць «добразычлівы», «прыхільны», «памяркоўны», «прыязны» і г.д. (гл. прыклад: http://pawet.net/library/v_literature/rzewuski/22/%D0%91%D0%9B%D0%90%D0%A1%D0%9B%D0%90%D0%8E%D0%9B%D0%81%D0%9D%D0%90%D0%AF_%D0%93%D0%90%D0%9D%D0%9D%D0%90_%D0%97_%D0%90%D0%9C%D0%AF%D0%A6%D0%86%D0%9D%D0%A1%D0%9A%D0%86%D0%A5.html)
Адпаведна, пераклад назоўніка «добрапамыснасьць» — «благожелательность», «доброжелательность», «дружелюбность», «благосклонность» і падобнае.

Пытаўся [id231440050|Аляксандр Брундукоў].
Адказваў [id4829754|Клёк].
==================================
— Як правільна зрабіць пераклад слова «словущий»? Сказ: «Церковь в честь Воскресения Словущего».

Слова «словущий» значыць «вядомы ў якасьці некага ці нечага». Само сьвята — у гонар абнаўленьня храма Уваскрэсеньня Хрыстова ў Іерусаліме. Гл. http://www.pravoslavie.by/slovar/voskresenie-slovushee і http://agios.ru/.
Назва «Воскресение Словущее» — прастамоўная, мае значэньне «так званая нядзеля», бо сьвята можа прыходзіцца на любы дзень тыдня.
Але ў выпадку беларускае мовы назва дня тыдня не супадае з назваю храма.

Таму мы раім наступнае.

1. Назву сьвята перакладаць апісальна: напрыклад, «ас[ь]вячэнне (ці „абнаўлен[ь]не“) храма Уваскрэсен[ь]ня Хрыстова ў Іерусаліме». Даведка па перакладзе і правапісе:
1) http://slounik.org/search?dict=&search=%D0%BE%D1%81%D0%B2%D1%8F%D1%89%D0%B5%D0%BD%D0%B8%D0%B5&x=0&y=0,
2) http://libelli.narod.ru/misc/rules.htm#_Toc204867437
3) http://slounik.org/search?dict=&search=%D0%B2%D0%BE%D1%81%D0%BA%D1%80%D0%B5%D1%81%D0%B5%D0%BD%D0%B8%D0%B5&x=0&y=0.

2. Назву царквы перакладаць так:
«царква ў гонар абнаўлен[ь]ня храма Уваскрэсен[ь]ня Хрыстова ў Іерусаліме». Коратка царкву называюць яшчэ так: «Уваскрэсенская царква» або «царква Уваскрэсен[ь]ня Хрыстова» (гл. http://agios.ru), — бо царква называецца ў гонар храма, які называецца ў гонар сьвята з нагоды ўваскрэсеньня Хрыста (паводле хрысьціянскай міталёґіі).

Пыталася [id226481034|Марына Леута].
Адказваў [id4829754|Клёк].
==================================
Чым адрозніваюцца дзеясловы  помніць ды памятаць

Юрась Бушлякоў — Жывая мова

Помніць і памятаць

Ці ёсьць якая розьніца ў ужываньні дзеясловаў помніць і памятаць, якое значэньне мае ў літаратурнай мове дзеяслоў запáмятаваць — ‘запомніць’ ці ‘забыць’? Адказаць на гэтыя пытаньні папрасіў сталы слухач «Жывой мовы» Андрусь Жвір.

У нарматыўных даведніках словы помніць і пáмятаць (ці — з другім націскам — памятáць) фіксуюцца як абсалютныя сынонімы — у слоўніках дасюль не абазначаны нюансы ўжываньня ў літаратурнай мове двух названых дзеясловаў. На пэўную сэнсавую й стылістычную розьніцу паміж помніць і памятаць пару дзесяцігодзьдзяў назад зьвярнуў увагу мовазнаўца Пётра Садоўскі. «Помніць, — пісаў Садоўскі, — больш зьвязана з „духоўна-маральнай“ памяцьцю... Памятаць — дзеяслоў больш „фізычнага“ характару, больш празаічны». Па-беларуску скажуць: век помніць буду, помні цану праўды, помню, як сьвята, каб цябе помнілі й паміналі, зрабіў ня помнячы сябе. Для ілюстрацыі яшчэ радок з паэтычнае мовы. «Сэрца помніць каханьне і попелам стаўшы з агню», — гэты сказ я выпісаў зь вершу Ўладзімера Караткевіча.

http://www.svaboda.org/archive/Language/3/597/619.html
==================================
Добры дзень! Як па-беларуску будзе "УЗИ" (Ультразвуковое исследование) ? Ці варта перакладаць як "ультрагукавае даследванне" - УГД? Дзякуй.

Вядома, варта. «УГД» — «ультрагукавое даследаванне», па-простаму — «ультрагук».
PS: не прапускайце літару ў слове «даследаванне».

Пытанне ад:
==================================
Добры вечар! 
У мяне вось які сумнеў з'явіўся. Шмат дзе бачу беларускамоўныя вывескі, надпісы, у якіх замест літары "ё" выкарыстоўваюць "е". Чамусьці са школы яшчэ памятаю, што гэта памылка! Але вялікая колькасць такіх вывесак і нараджае мой сумнеў... Скажыце, ці правільна пісаць замест "ё" - "е" ?

Не, няправільна. Літары «е» і «ё» — дзве асобныя літары, і прыбіраць кропкі над «ё» нельга, гэта парушае закон «Правілы беларускай арфаграфіі і пунктуацыі», дзе ясна сказана: «Кропкі над літарай ё абавязковыя.»

Ад сябе асабіста скажу: пісаў ўжо ў шмат якія ўстановы (электронна) — збольшага кропкі над літарай з’яўляліся. Больш за ўсё мяне зліць маўчанне метрапалітэна з нагоды станцыі «МаладзЕжная». Трэба будзе заняцца гэтым яшчэ раз.

Таму напаследак: пішыце пісьмы! ;)

Пытанне ад:
==================================
вітаю. падкажыце, калі ласка,што лепш выкарыстоўваць: саколка ці цішотка?

Вітаем!

Па-першае, трэба сказаць, што саколка і цішотка — не адно і тое ж.
Саколка — трыкатажная майка без рукавоў і каўняра, а цішотка — з кароткімі рукавамі. Цішотка — тыповы англіцызм кшталту «адрэвьювіць» ці «юзаць», беларускасці ў гэтых словах няма.
Калі ж вы пытаеце менавіта пра майку з кароткімі рукавамі (а нам здаецца, што так і ё), то гэта — футболка.

Тлумачальны слоўнік беларускай мовы:
ФУТБОЛКА — спартыўная трыкатажная кашуля з рукавамі.

Пытанне ад:
==================================
К / ДА
у чым розніца ва ўжыванні?

У беларускае мове існуюць абодва гэтыя прыназоўнікі. «К» («ка») мае менш значэнняў, якія поўнасцю пакрываюцца значэннямі прыназоўніка «да». То-бок ужыванне паўсюль «да» — не памылка.

Але трэба ведаць і дзе можна, а дзе нельга ўжываць «к», таму прыводзім вытрымку з тлумачальнага слоўніка Крапівы:

К2, прыназ, з Д. Спалучэнне з прыназоўнікам «к» выражае:
Прасторавыя адносіны
1. Ужываецца пры абазначэнні кірунку руху або дзеяння ў бок якога-н. прадмета або асобы, якія ўсведамляюцца як прасторавая мяжа ці мэта; тое, што і да (у 1 знач.). Ісці к сыну. Зваць к сабе. Хіліцца к захаду, а З ведама Букрэя ладзіцца дзед Талаш у свой паход к Доўгаму Броду. Колас. Сялом вясковы гарманіст Ідзе к дзяўчатам на вячоркі. Хадыка.
Часавыя адносіны
2. Ужываецца пры абазначэнні накіраванасці дзеяння да пэўнай часавай мяжы. Зжаць жыта к нядзелі, а Схіляецца дзень к надвячорку. Колас. Збіралася к начы на дождж. Чорны.
Аб'ектныя адносіны
3. Ужываецца пры абазначэнні накіраванасці да таго, што з'яўляецца матывам, стымулам гэтага дзеяння; тое, што і да (у 9 знач.). Клікаў ён народ свой к волі. Колас.
4. Ужываецца пры абазначэнні накіраванасці стану, уласцівасці або дзеяння да чаго-н., сувязі уласцівасці або прыметы з чым-н.; тое, што і да (у 11 знач.). Мы — беларусы з братняю Руссю разам шукалі к шчасцю дарог. Клімковіч. Шырай жа к праўдзе дарогу! Крапіва. Ахвота бліжэй к дому быць. Грахоўскі. // Ужываецца ва ўстойлівых спалучэннях (зпяважлівых выразах, лаянкавых словах). Усё роўна пойдзеш к чортавай матары, басяк! Колас.
5. Ужываецца пры абазначэнні далучэння да чаго-н.; тое, што і да (у 7 знач.). Каласок к каласку у снапы Клапатліва збірае рука. Астрэйка.
Мэтавыя адносіны
6. Ужываецца пры абазначэнні мэты дзеяння або прызначэння прадмета. Лячэнне к чаю. □ Як песня птушкі раніцою К жыццю ўздымае поле, гай,— Вось так і ты, паэт, спявай, Каб вечна песня маладою Жыла ў народзе. А. Александровіч.

Пытанне ад:
==================================
Чаму афицыйную мову называюць наркамаўка?

Сама назва «наркамаўка» паходзіць ад слова «наркамат» — «народны камісарыят» (найменьне міністэрства ў БССР) і мае падкрэсьліваць факт прыняцьця новай беларускай граматыкі 1933 году Саўнаркамам БССР без грамадзкага ды навуковага абмеркаваньня.
http://be-x-old.wikipedia.org/wiki/Беларускі_афіцыйны_правапіс

Пытаньне ад:
==================================
Дапамажыце перакласьцi наступныя назвы раслин; иван-чай, иван-да-марья, мать-и-мачеха.

«Иван-да-марья» — «братаўка дуброўная» ці проста «браткі». Таксама ё варыянты «брат-сястра» і  «брат-з-сястрою».
«Иван-чай» — «скрыпень» ці «залётнік».
«Мать-и-мачеха» — «падбел» ці «маташнік».

Раім карыстацца сайтам slounik.org :)

Пытаньне ад:
==================================
З'явілася магчымасць атрымаць вышэйшую адукацыю з беларускай мовай выкладання. Інстытут матэматыкі і кібернетыкі, Беларусь і  МЕГУ ім. академіка Степана Дем'янчука, Украіна з 2014 года ў Беларусі пачалі спецыяльную  праграму навучання па спецыяльнасці Інфарматыка.  Гэта праект беларускіх выкладчыкаў і навукоўцаў у супрацоўніцтве з украінскім універсітэтам.
Па вашым патрабаванням камплектуюцца групы і на іншыя спецыяльнасці (гуманітарныя, эканамічныя).
https://www.facebook.com/kibernetyka
https://www.facebook.com/infarmatyka
https://sites.google.com/site/infarmatyka
Просім распаўсюдзіць інфармацыю.
==================================
Як на беларускай мове будзе слова "свобода"? Свабода ці Воля? Зацікавіла гэта, так як есць у Менску Плошча Свабоды.

Як і ў вялікім спектры славянскіх моваў, так і ў беларускай, прысутнічаюць абодва словы: «свабода» і «воля».

Пытанне ад:
==================================
> Падкажыце, як перакласьцi "Сахарозаменитель"?

Заменнік цукру.

Пытаньне ад:
==================================
— Падкажыце, калi ласка, як перакласьцi расейскi выклiчнiк «так держать!»?

Расейскі выклічнік «так держать» перакладаецца на беларускую як «так трымаць».

Аўтар пытаньня —
==================================
1. Як на беларускай мове сказаць "общие интересы"? 
2. Якая розніца паміж словамі "супольны" і "агульны" і ці магчыма іх выкарыстоўваць у аднолькавым сэнсе?

1. «Супольныя інтарэсы», «супольныя зацікаўленасці».
2. «Агульны» мае дадатковыя сэнсы, якія адлюстроўваюць неканкрэтнасць, галоўныя рысы нечага, абстрактнасць, таксама — абагуленасць («агульная колькасць»). Асноўныя сэнсы — тое, што належыць ці робіцца усімі, нейкай супольнасцю — у прыметнікаў аднолькавыя, так што можна казаць пра іх сінанімічнасць.

Пытанне ад:
==================================
Сябры, памерла бабуля, хочу на помніку ушанаваць яе словамі. Але не ведаю. што можна напісаць па-беларуску. Калі ласка. падкажыце пару варыянтаў

Спачуваем. Проста напішыце тое, што думаеце, па-беларуску. Тут не падкажаш.

Пытанне ад:
==================================
> дзень добры!
вось у мяне такое пытанне: як будзе па беларуску "летучая мышь" і "родинка"?
дзякую. 

Летучая мышь - кажа́н; родинка - радзімка, радзімы знак.

Пытаньне ад:
==================================
> Общение - стасункі. А як у такім выпадку: общаться, общительный?

Мовазнавец Юрася Пацюпа ў артыкуле "Тэрміны гаварэньня й аднакаранёвая лексыка" - http://paciupa.livejournal.com/840.html - падае такія адпаведнікі:

общаться 
1. (беседовать, разговаривать) меркавацца; 
2. (дружить) таварышаваць; (якшаться) разг. знацца, братацца; 
3. (взаимодействовать) стыкацца, мець стычнасьць, мець лучнасьць, кантактаваць

общение с. 
1. (беседа, разговор) памеркаваньне с.; 
2. (дружба) таварышаваньне; 
3. (взаимодействие) стычнасьць ж.; (связь) лучнасьць ж.; 
4. (процесс) меркаваньне (-ся) с.; таварышаваньне с., братаньне (-ся) с.; стыканьне (-ся) с., кантактаваньне с.

общительный 
свойлівы; 
(компанейский) таварыскі, кампанейскі, грамадзейскі; 
(разговорчивый) гаваркі

Расейска-беларускі слоўнік Байкова-Некрашэвіча:

общаться — зносiцца, мець зносiны, быць у хаўрусе, таварышаваць
якшаться (с кем) — зьлягацца, вадзіцца з кім, знацца, калегаваць, сябраваць 

общение — зносiны, сувязь

общительный — таварыскi, размоўны, лю́дзкi

общительность — таварыскасьць, размоўнасьць, людзкасьць

Пытаньне ад:
==================================
> Простае пытанне,але мне не зразумела. Я "спытаўся", "спытаў", "запытаў" ці "запытаўся"? Або напрыклад: ані "спыталіся" ці "спыталі"?

Пералічныя вамі словы - сынонімы, але ўжываюцца яны па-рознаму: пытаюць (запытваюць) - каго, а пытаюцца (запытваюцца) - у каго. 

Такім чынам: я спытаў (запытаў) сябра, але: я спытаўся (запытаўся) ў сябра.

Варта адзначыць, што формы "спытаць" і "спытацца" ўжываюць часьцей, чым "запытаць" і "запытацца".

"Запытаць" таксама ўжываецца ў значэньні "зрабіць (паслаць) запыт". Прыкладам: запытаць зьвесткі пра дзейнасьць арганізацыі.

Пытаньне ад:
==================================
> Цудоўная суполка!!! Дзякуй вялікі!!! Пытанняў у мяне пакуль няма, затое ё ўдзячнасць!!! Жыве Беларусь! 😊

Дзякуй вялікі за водгук!
Будзем і далей з радасьцю разьвязваць Вашыя пытаньні, дзяліцца цікавосткамі ды дапамагаць палепшыць веды па беларускай мове :)

Водгук ад:
==================================
> Растлумачце, калi ласка, значэнне слова "хцiвасць". Вялiкi дзякуй!

ХЦІВАСЦЬ
1. да чаго. Імкненне задаволіць ненасытнае жаданне чаго-н. Гэтая хцівасць да грошай у Майбарады мяне дзівіць і абражае. Скрыган.
2. Сквапнасць, карыслівасць. Зоя Лагодзіч зрабіла адкрыццё, што хцівасць Дывінца, пра якую намякала Ліля, вымусіла брыгадзіра займацца спекуляцыяй. Асіпенка.

Надалей разьвязаць такія пытаньні вам дапаможа Тлумачальны слоўнік - http://www.skarnik.by.

Пытаньне ад:
==================================
> Як сказаць больш дакладна: "мне 17 год" альбо "мне 17 гадоў"? Шчыра ўздячна Вам:)

Абодва варыянты карэктныя: http://slounik.org/search?un=0&search=%D0%B3%D0%BE%D0%B4&dict=sbm

Пытаньне ад:
==================================
> Як па-беларуску будзе "двоечник"?

Даслоўна па-беларуску «двоечник» будзе «двоечнікам». Гэтае слова было пазычанае з расейкае мовы за савецкім часам. Сам панятак узьнік у выніку пашырэньня ўсеагульнае адукацыі і карыстаньня пяцібальнаю сыстэмаю ацэньваньня ведаў. Варта адзначыць, што слова ляканічна выглядае ў беларускай мове, бо не супярэчыць законам словаўтварэньня.

Можна таксама перакладаць апісальна: «лянівы навучэнец», «няздольны (няздатны) вучань».

Каб проста назваць лянівага чалавека (у тым ліку й навучэнца), беларуская мова мае багата сваіх слоў:
гультай, няздара, абібок, лайдак, брында.

Дарэчы, расейскаму выразу «бить баклуши» адпавядаюць «брынды біць», «лынды біць», «бібікі біць».
==================================
> не магу знайсьці зразумелага тлумачэння наступных словаў: 1.нядбаласць 2. нядбайнасць 3. нядбалы.

Нядбалы ці нядбайны — лянівы чалавек, чалавек, які нядобрасумленна ставіцца да сваіх абавязкаў, не дбае пра нешта. Нядбаласць ці нядбайнасць — уласцівасць гэтага чалавека.
Напрыклад: Ён нядбайны і ўсё сапсаваў. Яго нядбайнасць нам вылезе вомегам.

Пытанне ад:
==================================
> 1) "Свято-Троицкий храм" - "Свята-Троiцкi храм" або "Свята-Траецкi храм"
2) "Храм Преображения Господня" - "Храм Праабражэньня Гасподне" , "Храмай Прераутварэньня Гасподне" , мо iначай
3) як сказаць па-беларуску "без двадцати шесть"

1) Пытаньне складанае і ня мае адназначнага адказу.
Трэба разумець, што гэта назва, і выглядаць яна можа як заўгодна.
Прывядзем цытату з сайту прыходу Сьвятапетрапаўлаўскага сабору г. Менску:
«Па традыцыі ён завецца Троіцкім (па народнаму — Траецкім, або па назве прадмесця — Трайчанскім).»
Можна толькі здагадвацца, што паслужыла прычынай назвы «троіцкі» — старая кніжная пісьмовая мова, заснаваная на баўгарскай мове, павальнае пераназываньне геаграфічных аб’ектаў у РІ і СССР, уплыў РПЦ ці нешта іншае. Напрыклад, Траецкае прадмесьце захавала сваю народную — беларускую! — назву. Магчыма, таму, што не было рэлігійным аб’ектам.
Можаце яшчэ пагугліць; у любым разе, высновы рабіць Вам.

2) Тут гісторыя такая ж. Ідзем на вікі і чытаем: «1840 год — расейскія ўлады перадалі храм Расейскай праваслаўнай царкве, пераасьвячоны ў Праабражэнскую царкву.» Перад гэтым ён быў пратэстанцкім, пасьля — каталіцкім, і штораз назва мянялася.
Калі ж разважаць над сучаснай назвай, то трэба рабіць выбар паміж афіцыйнай назвай праваслаўнага кансэрватызму і зьбеларушаным неафіцыйным варыянтам. На жаль, праваслаўная царква часта па-хамску ставіцца да Беларусі й яе спадчыны.

3) Можна сказаць «сорак на шостую», а можна і «без дваццаці шэсьць».

Пытаньне ад:
==================================
> "застаешся" ці "застаесься"? Гэта таксама тычыцца іншых словаў ў якіх падобны канчатак.

У #афіцыйным_правапісе (наркамаўка) дзеяслоў будзе пісацца "застаешся".

У #клясычным_правапісе (тарашкевіца) — "застаесься".

Незалежна ад правапісу трэба вымаўляць "застаесься", "маесься", "гуляесься" (адбываецца прыпадабненьне шыпячых да сьвісьцячых).

Дадаткова чытайце тут:
ГУЧАНЬНЕ СЛОВА
Нясьві[с]кі, зьбірае[с’:]я, на рэ[ц:]ы, праба[ц’:]е / праба[чц’]е
http://www.svaboda.org/archive/Language/1/597/619.html

Пытаньне ад:
==================================
> Калi ласка, як перакладаецца слова "адцуралiся?

"Адцурацца" гэта тое ж, што і "адрачыся". Па-расейску: отречься.

Пытаньне ад:
==================================
> Чым адрозніваюцца словы "моцна" і "сільна"?

У літаратурнай мове няма слова "сільна". 

Пытаньне ад:
==================================
> бел. Грунтуеецца - рус. Основывается. Але ў беларускай таксама ёсць слова "аснова". Чаму кажуць "заснавальнік" а не выкарыстоўваюць нейкае падобнае да "грунтуецца" слова?

"Заснавальнік" утворанае ад дзеяслова "заснаваць", г. зн. пакласці пачатак нечаму, нешта стварыць, па-расейску гэта будзе "основать" ці "учредить". Засноўваюць кампанію, таварыства, горад, прэмію і г. д.

Дзеяслоў "грунтавацца" ў адрозьненьне ад "заснаваць" не ўжываюць ў пададзеным вышэй значэньні. 

"Грунтавацца" адпавядае расейскаму "основываться" ў значэньні "строиться на чём-либо, объясняться чем-либо, иметь что-либо своей основой". 
Тут дзеяслоў ёсьць сынонімам да "асноўвацца" й "засноўвацца"

Напрыклад:  "фільм грунтуецца на рэальных падзеях" і "фільм заснаваны на рэальных падзеях"; "напісаньне грунтуецца на фанэтычным прынцыпе" й "напісаньне асноўваецца на фанэтычным прынцыпе" й г.д.

Пытаньне ад:
==================================
1.якая розніца паміж словамі "зачыніць", закрыць", "адчыніць" і "адкрыць"?
2.Як правільна, "шар" або "куля"?

1.
АДЧЫНІЦЬ
1. Зрабіць даступнай унутраную ці знешнюю прастору, раскрыўшы створкі, адняўшы века і пад. і процілегласць зачыніць. А. акно. А. кубел. 2. Стварыць, арганізаваць што-н., абвясціць пра пачатак дзейнасці чаго-н. А. студыю пры тэатры.
АДКРЫЦЬ
1. Тое, што і адчыніць. А. хату. А. вокны. 2. Зрабіць даступным для чаго-н., раскрыць, распячатаць, адкаркаваць і пад. А. кансервы. А. бутэльку А. пісьмо. 3. Раскрыць, разамкнуць. А. кніжку. А. ноты. А. вочы. 4. Зняць што-н. зверху, агаліць. А. твар. А. грудзі. 5. Увесці ў дзеянне, пусціць што-н. А. газ. А. ваду. 6. Выявіць, паведаміць адкрыта, не тоячыся, што-н. А. праўду. А. свае планы. 7. Даць шырокія магчымасці для развіцця чаго-н. А. дарогу новаму. 6. Пачаць што-н., пакласці пачатак якім-н. дзеянням, дзейнасці. А. сход. А. рахунак. А. тэатральны сезон. А. агонь (пачаць страляць). 9. Устанавіць наяўнасць, існаванне чаго-н. А. залежы вугалю. А. сакрэт. А. Амерыку (пераноснае значэнне: сказаць, аб'явіць тое, што даўно вядома; іранічны сэнс).

2. Куля ўтварылася ал нямецкага kule — «шар». Першае значэнне застаецца за металічным снарадам, другое — «шар» — паступова перастае выкарыстоўвацца, але ўжываць яго можна.

Пытанне ад:
==================================
> Ці ўжываецца ў беларускай мове слова "скора"?

Так, у беларускай мове ёсьць як словы «скора», «скоры» й «скорасьць», так і «хутка», «хуткі» й «хуткасьць».

Гэта пацьвярджаюць ня толькі савецкія слоўнікі, але й дарэформавыя. Прыкладам, у расейска-беларускім слоўніку Некрашэвіча-Байкова:
быстроходный - скораходны
скорорастущий - скорарослы
скороговорка - скорагаворка
скорострельный - скорастрэльны
скорость - хуткасьць, скорасьць, борздасьць, шпаркасьць, швы`дкасьць, шы`бкасьць

Прыказкі:
Палкая сэрца скора пірагарая. (Прыказкі Лагойшчыны)
Як да чаркі — скоры, як да працы — хворы.
Скора каты робяцца, ды сьляпыя родзяцца.

Творы аўтараў пачатку 20 ст.
Адам Бабарэка - Як красназорцы зямлі сцураліся (1922 г.)
« Вось наліха вас, як вы ўсё скора пераймаеце », - падумаў я, і неяк весела на душы зрабілася.

Беларуская мова мае багатую лексыку. Але ў сучаснай літаратурнай мове некаторыя словы ігнаруюцца, частка носьбітаў памылкова ўважае іх небеларускімі праз супадзеньне з расейскаю моваю.

Так, у беларускай мове акрамя “дапамагаць”, “дапамога” ёсьць словы “памагаць”, “помач”. (Беларуская народная самапомач (БНС) у час ІІ сусьветнае вайны)
“Ведаць” і “знаць”.
http://vk.com/wall-1538280_22814
“Памятаць” і “помніць” (адсюль вытворныя “помнік” й “векапомны”).
==================================
> Як перакладаецца на расейскую мову слова "зьмесьцiва"?

Зьмесьціва – содержимое. (зьмесьціва бочкі)
Зьмест – содержание. (зьмест кнігі)

Пытаньне ад:
==================================
> ці існуюць у натуры арфаграфічныя слоўнікі "клясычнага" правапісу i дзе iх можна знайсцi ў сецiве? таксама няблага было б здабыць у электронным выглядзе зборы правiлаў "оного" (N.B. апроч нармалiзацыi 2005 года).

(сумежнае пытанне: ў вiкiпедыi, у артыкуле, прысвечаным тарашевiцы, прачытаў, што для класiчнага правапiсу характэрныя усечаныя формы аддзеяслоўных назоўнiкаў: скарачэнне - скарот, наступленне - наступ. цi да ўсiх назоўнiкаў можна дастасоўваць гэтае правiла? цi iснуе нейкая парадыгма, якую я, не карыстаючыся класiчным правапiсам, мог бы скарыстоўваць, каб утвараць такiя формы? так, цяжкасцi узнiкаюць са словам "запавольванне" (з-за суфiкса -ва-, якi цяжка выкiнуць) альбо "плюханне" (з-за галоснай -а- у канцы словаўтваральнай асновы))

загадзя дзякую вам :)

Менавіта артаграфічных слоўнікаў клясычным правапісам няма, на жаль, калі не лічыць слоўнік Нашай Нівы (які, паверце, якасьцю не адрозьніваецца). Але Вы можаце карыстацца іншымі тыпамі слоўнікаў для праверкі артаграфіі. Таксама ў сеціве існуюць неблагія электронны сродкі праверкі правапісу (спэлчэкеры) для аглядальнікаў, офісных пакетаў і падобнага.

Усечаныя формы харантэрныя не для правапісу, а хутчэй для яго носьбітаў, то-бок, іх выкарыстоўваюць пераважна карыстальнікі тарашкевіцы, хоць існуюць яны ў абодвух варыянтах напісаньня (бо яны належаць мове, а не правапісу). Такія формы ўтвараюцца стыхійна, а не спэцыяльна. Раім вам карыстацца існымі словамі, а не ўтвараць новых адпаведнікаў старым:)

Пытаньне ад:
==================================
> Существуют ли в беларусском матерные слова?

Менавіта мацерных — няма, гэта набытак выключна мовы ўсходняга суседа.
А наконт лаянкі — так, вядома! Але гэтая тэма занадта шырокая, лепш будзе, калі Вы заглянеце ў суполку « [club5060394|Сапраўдная Беларуская Лаянка] ».

Зазначым толькі, што беларусам больш уласьціва не "пасылаць на", а праклінаць "каб цябе".

Урывак з паэмы Зянона “Вялікае княства”:

Аж лемантуе баба ў хаце:
– А каб цябе разьдзелі таці!
Ах ты дурында ты, чурыла,
Ты шпуня, дрыньдзя ты, абрубак,
Ты шмуля, гнюздала, ты цюпа!
Каб ты ўжо спух, ты курашчупа!
Каб цябе сплюндрыла, халера!
Ты, падла, жлукта, ненажэра!
А каб цябе забралі чэрці!
Каб ты на пень брахаў па сьмерці!
Каб ты казою мэкаў, швэндзя!
Ты зладзюга, ты басота,
Валацуга ты, галота!
Табе на сьвеце ўсяго мала?
Каб ты сьвістаў ад таго сала!
Каб табе выпутрыла кішкі!
Каб ты сядзеў век на куркішках!
Шамоня ты, круцель паганы,
Карчомны гіцаль – з раньня п’яны!
От жа ўлез, як жыд у цыцаль!
Ах ты чартоўскі спадкаберцу!
– Ото дае, брат, баба перцу!

Пытаньне ад:
==================================
> Як на беларускую мову перакласці слова "коварный"? І таксама калі магчыма можна прывесці прыклады сінонімаў.

Коварный — падступны. Сынонімы: крывадушны, здрадлівы.
Коварство — падступства.

Пытаньне ад:
==================================
> Адкажыце, калi ласка, на пытанне, як дакладней, гаварыць цi гутарыць?

1) гаварыць — выражацца вусна, з дапамогаю слоў
2) казаць — сьцьвярджаць нейкую думку, перадаваць зьвесткі
3) гутарыць — стыкацца зь іншымі асобамі праз пасярэдніцтва слоў

Прасьцей кажучы, гаварыць можна "як", казаць "што", а гутарыць "з кім". 
"Гаварыць" можа й чалавек і папугай, а "казаць" – толькі чалавек.
Беларуская мова мае шмат іншых сынонімаў для абазначэньня гаварэньня, якія адрозьніваюцца эмацыйна й стылёва.
З усім багацьцем гэтае лексыкі можна пазнаёміцца ў матар’ялах Юрася Пацюпы "Тэрміны гаварэньня й аднакаранёвая лексыка".
==================================
> Клёв, клюёт (пра рыбу)?

Абодва паняцьці перакладаюцца канструкцыямі зь дзеясловамі "браць", "брацца" ды "торкаць". Калі рыба "бярэ", г. зн., што яна бярэ ў шчэлепы прынаду, "торкае" - значыцца цягае, варушыць прынаду. Такім чынам:

• рыба клюёт = рыба бярэцца (торкае)
• хорший (плохой) клёв = рыба добра (дрэнна) бярэцца
• рыба начала клевать = рыба пачала браць прынаду, рыба пачала брацца
• щука клюнула = шчупак узяўся
• карась хорошо клюёт на червяка = карась добра бярэцца на чарвяка
• скоро начнётся клёв окуня = хутка пачне брацца акунь
• смотри, клюёт! = глядзі, бярэцца (торкае)!

Дадамо, што ад ўжываньня слова "кляваць" (як да птушак, так і да рыб) перасьцерагае мовазнавец Павел Сьцяцко, ён уважае яго за неўласьцівае беларускай літаратурнай мове. 

Пытаньне ад:
==================================
> Сорамна, але , растлумачце, калі ласка, словы з песні аб Воршы:"Слава Воршы ўжо ня горша!"©

У артыкуле журналіста Сяргея Дубаўца «Старажытная Літва і сучасная Летува» гаворыцца:

«У якасці палітоніма, гэта значыць дзяржаўна-палітычнага вызначэння, слова „Літва“ замацоўвалася нават за паўночнымі і ўсходнімі землямі Беларусі, якія мелі ўжо і сваю этнанімічную назву - „Белая Русь“. Напрыклад, беларуская народная песня, якая ўслаўляла буйную перамогу гетмана Астрожскага над маскавітамі ў 1514 годзе, сведчыць: „Слава Воршы ўжо ня горша сярод мест літоўскіх“».

Выходзіць, што пасьля бітвы Ворша сталася слаўным местам, ня горшым за іншыя літоўскія.

Гэта пытаньне не зусім лінгвістычнае, таму, думаем, больш падрябязны адказ вы атрымаеце ў суполках гістарычнай тэматыкі.

У зьвязку з закранутаю тэмаю абвяшчаем гістарычна-музычную паўзу :)
==================================
> Хацець, жадаць i прагнуць. Што? Дзе? I калi?

Разьбяром словы "хацець", "жадаць,"прагнуць" і "зычыць". Адразу зазначым, што словы з шэрагу "хацець - жадаць - прагнуць" маюць розную ступень неабходнасьці.

Слова "хацець" мае шмат значэньняў і няма прычынаў пазьбягаць яго:

1. Мець ахвоту да чаго-н., адчуваць патрэбу ў кім-, чым-н. Х. спаць. 2. Імкнуцца да чаго-н., дамагацца чаго-н. Хачу, каб людзі жылі мірна. 3. Мець намер зрабіць што-н. Ён хацеў рамантаваць абутак. 4. Ужыв. для абазначэння магчымасці, імавернасці ажыццяўлення чаго-н. (размоўнае). Хочаш — гуляй, а хочаш — спі. 5. З адноснымі займеннікамі і прыслоўямі ўтварае спалучэнні са значэннем азначальнасці: кожны, усякі (прадмет, месца, час і пад.). Ён рабіў, што хацеў, хадзіў, куды хацеў.

У адрозьненьне ад простага "хацець", слова "жадаць" мае значаньне "моцна, прагна нечага хацець". "Прагнуць" - сынонім да "жадаць", але адлюстроўвае большую ступень патрэбы.

Варта дадаць, што "жадаць" у значаньні "желать что-либо кому-либо"  ёсьць калькаю з расейскае мовы. Такую думку выказвае мовазнавец Павел Сьцяцко ў кнізе "Культура мовы". Беларуская мова мае іншы дзеяслоў - "зычыць" (заўсёды некаму) і вытворны ад яго назоўнік "зычэ́ньне" (пожелание).

Прыкладам: "Зычу Вам шчасьця й посьпехаў. Прымеце мае шчырыя зычэньні!"

Параўнайма: "Чаго сабе ня хочаш, таго і другому ня зыч" (прыказка).

Меркаваньне Паўла Сьцяцко пацьвярждае мовазнаўца Юрась Пацюпа ў цыклі публікацый "З трасянкі на мову":

жадаць — розьняцца: зычыць (некаму); хацець, жадаць (сабе)
==================================
> вітаю) як правільна перакладаць: Акцябрскі раен ці Кастрычніцкі раен? у кнігах па гісторыі чытаю Кастрычніцкі, а потым у той жа тэме пішуць Акцябрскі) дзякую)

Калі гаворка пра Гомельскую вобласьць, то Акцябрскі раён. Такая назва і напісаньне падаюцца ў энцыкляпэдыі "Гарады і вёскі Беларусі".

Калі вы маеце на ўвазе раён г. Мінска, то Кастрычніцкі.

Што датычыць беларускае тапанімікі. У ар­ты­ку­ле 17 дзейнага За­ко­на «Аб на­звах геа­гра­фіч­ных аб’­ек­таў» запісана:
«У Рэспубліцы Беларусь найменні геаграфічным аб’ектам прысвойваюцца на беларускай мове, з якой спосабам транслітарацыі перадаюцца на рускую мову»

Гэта значыць, што паводле заканадаўства назва прысвойваецца на беларускай мове (мусіць быць "Кастрычніцкі раён"), а на расейскаю мову назва трансьлітаруецца (мусіць быць "Кастрычницкий район").

На практыцы закон не заўсёды выконваецца, бо шмат назваў было прынята за савецкім часам, а закон у такой рэдакцыі прынялі ў 2010 годзе.

Апошнім часам ажыцьцяўляюцца спробы ўнесьці зьмены ў заканадаўства, каб дазволіць таксама даваць назвы па-расейску й трансьлітараваць іх на беларускую мову. У такім разе мы можам атрымаць яшчэ купу назваў кшталту "Акцябр", "Пабядзіцель", "Радніковы" й г.д.

Пра заганнасьць такое ініцыятывы і пра праблемы ў беларускай тапаніміцы можна прачытаць тут: 

• http://budzma.by/news/trasyanku-wzakonyac-vulicy-straicyelyaw-i-zhalyeznadarozhnaya-mohuc-zyavicca-w-byelarusi.html

• http://nn.by/?c=ar&i=114591#!nn

Пытаньне ад:
==================================
> "вядома" або "канешне"? Чуў абодва варыянты ў аднолькавым сэнсе.
 І як сказаць на беларускай мове "наличные деньги"?

1. Акадэмічны руска-беларускі слоўнік падае пераклад "конечно" так:

конечно
1) вводн. сл. вядома, (понятно) зразумела, (безусловно) безумоўна, (бесспорно) бясспрэчна
2) утвердительная частица вядома, зразумела, безумоўна, бясспрэчна, (ещё бы) а як жа

Як бачым, ніякага "канечне" няма. Заглянем у Тлумачальны слоўнік:

канешне і канечне,
1. пабочнае слова сл. Само сабой зразумела, без сумнення. Аб гэтым канцэрце яшчэ задоўга прагудзелі ўсе вушы, і я вырашыў не прамінуць яго і, канешне, запрасіць Соню. Ракітны. Канечне, вельмі добра ведаць мову суседзяў, але найперш трэба ведаць сваю. Арабей.
2. прыслоўе Абавязкова, што б там ні было. Рызыкаваць хлопцам не хацелася: у іх жа вунь колькі зброі, і яны павінны канешне знайсці партызан... Якімовіч. // безасабовая форма у значэнне выказнік (часцей з адмоўем). размоўнае слова Абавязкова. — А ты, брат Янка, пільнуй адзежу, бо прыдзецца зняць усё, апроч шапак... Не канечне стаяць над ёю крукам, — зрабіў агаворку Марцін, — а з вока спускаць не трэба. Колас. Пасля пачалі казаць: «Няхай сабе жывуць здаровенькі, а мне не канешне зрывацца з бацькаўскіх сцежак». Чорны.
3. сцвярдж. часціца. Так, зразумела, вядома. — [Ваш сын] служыў разам з маім Андрушам, хацела праведаць, пагаварыць... — А-а, яно канешне, канешне, — няпэўна прамовіў стары. Краўчанка.

Тлумачальны слоўнік ужо фіксуе гэтае слова як пабочнае і як сьцвярджальную часьціцу. Але трэба адзначыць, што Тлумачальны слоўнік - пазьнейшае выданьне, ён ствараўся паводле тэкстаў пісьменнікаў паваеннага часу і тагачаснай прэсы (70-80 гады), таму Руска-беларускі слоўнік, выдадзены ў 1953 годзе, мае перавагу. Гэта відаць і з артыкула ў Тлумачальным слоўніку: у значэньні "абавязкова" гэтае слова ўжывалі Якуб Колас і Кузьма Чорны, а ў аўтэнтычнасьці іхняй мовы сумнявацца не выпадае. У гэтым жа значэньні "канечне" падае і слоўнік Яна Станкевіча:

кане́чне нареч. непременно, обязательно. Канечне посьнікай трынанцаты дзень. Не канечне папу яечня: зьесьць і дзяк, а поп будзе так. Ён канечне захацеў іх палавіць. Канечне трэба гэтак зрабіць.

Перасьцерагае ад памылковага ўжываньня і мовазнавец Юрась Пацюпа ў цыклі публікацый "З трасянкі на мову":

канечне, канешне — ведама (прр.: неабходны)

Гэтай жа думкі прытрымліваецца і мовазнавец Зьміцер Саўка, ён разглядаў гэтае пытаньне ў праграме "Моўнік": http://www.youtube.com/watch?v=LejbANObwWw (3:40).

Такім чынам, "канечне" ў якасьці пабочнага слова ці сьвярджальнай часціцы - русізм. 

• рас. конечно (пабочнае слова) = вядома (ве́дама), зразумела, несумненна, а як жа, дзіва што і г. д.
• бел. канечне (прыслоўе) = абавязкова, нягледзячы ні на што

Варта дадаць, што са значэньнем "абавязкова" ісуне таксама роднаснае слова - "конча" (http://skarnik.by/tsbm/33788).

2. Наличные деньги = гатовыя грошы.

Гэты тэрмін ужываецца яшчэ ў Статуце ВКЛ: "и под печатми людей добрыхъ, которымъ онъ на третей части именья своего лежачого оный посагъ, то естъ гроши готовые, золото, серебро". Аднак сёньня кажуць таксама "наяўныя грошы".

Дарэчы, наличка = гатоўка.

Пытаньне ад:
==================================
> Ці існуе ў беларускай мове слова "грядзе", у сэнсе "неўзабаве адбудзецца", "падыходзіць", "настае"? Менавіта зь "я" пасьля "р".

У беларускай літаратурнай мове няма мяккага гуку [р'], таму і слоў, дзе такі гук мае вымаўляцца, быць ня можа.

Калі вы сустрэлі такое слова ў беларускім тэксьце, то гэта проста памылка.

Пытаньне ад:
==================================
> вітаю) я ўжо заблыталась, існуе вось такое слова "чарніца". але, пытанне, яно выкарыстоўваецца яшчэ ў сэнсе "манахіня", ці толькі ў сэнсе "ягада"?)

Слова "чарніца" можа ўжывацца як у значэньні "машанка" - гэта жаночая форма ад "чарнец", так і ў сэнсе "адна ягада чарніц".

Дадамо, што ў беларускай мове назвы ягад ужываюцца ў множным ліку: чарніцы, суніцы, маліны і г. д. 

Таму гаворым "я зьеў толькі адну чарніцу", але "я зьбіраў чарніцы".

Пытаньне ад:
==================================
> Дапамажыце, калі ласка! Сотрясая - скаланаючы? По написанному - паводле напісанага? А ці можна "па напісаным"? Дзякуй!

Сотрясая – страсаючы, дрогаючы, калоцячы, трасучы́.

Выбар прыназоўніка залежыць ад кантэксту:
"Па напісаным" значыць па паверхні напісанага. (ён водзіць пальцам па напісаным)
"Паводле напісанага" = згодна з напісаным (мы ня можам шумець паводле напісанага статуту)

Пытаньне ад:
==================================
> Естественные (науки)

Прыродазнаўчыя навукі. 

Дарэчы, "естествознание" - "прыродазнаўства".

Пытаньне ад:
==================================
> Как будут  писаться га белорусском. Языке фразы:
-ты всё же забеременела
-постарайтесь не забыть всё. Купить.
все слова перевести проблемы не возникает,но как они будут. Писаться в нужных формах не уверен. В правильности. Спасибо

1. Ты ўсё ж такі зацяжарыла.
2. Пастарайцеся не забыць (не забыцца) ўсё. Купіць.

Пытаньне ад:
==================================
> И снова,здравствуйте. Как на белорусском Будет "перевести деньги на счет"? Перавесці?

Так, маеце рацыю. Слушна будзе "перавесьці грошы на рахунак".

"Перавесьці" - шматзначнае слова. 4-ты пункт з тлумачальнага слоўніка апісвае ваш выпадак.

ПЕРАВЕСЦІ 
(дзеяслоў | закончанае трыванне) 
1. Ведучы перамясціць цераз якую-н. прастору. П. дзяцей цераз вуліцу. 2. Перамясціць з аднаго месца на другое, размясціць у іншым месцы. П. хворага ў другую палату. П. чыгуначныя саставы на запасныя пуці. 3. Назначыць на другое месца, пасаду і пад. П. студэнта ў другі інстытут. П. на другую аплату. 4. Перадаць, пераслаць. П. грошы па пошце. 5. Падаць у іншых велічынях, у другіх знаках. П. аршыны ў метры. П. долары ў рублі. 6. Перанесці, перарысаваць на што-н. якое-н. адаюстраванне. П. выкрайку. Перавесці дух, дыханне — 1) глыбока ўздыхнуць, аддыхацца; 2) зрабіць кароткі перапынак, перадышку ў чым-н. || незакончанае трыванне: пераводзіць. || назоўнік: перавод. || прыметнік: пераводны. Пераводныя экзамены. П. бланк. Пераводныя карцінкі.

Пытаньне ад:
==================================
> Вітаю! Сорамна, але ня ведаю пераклад слова "взорвать". Падкажыце)

Падарваць, узарваць.

Пытаньне ад:
==================================
Перакладзіце на расейскую,калі ласка слова кабалун
как по белоруски будет " забыл"?

Невядомае слова — «кабалун».

«Забыл» — «забыў (каго? што?)» ці «забыўся на (каго? што?)».

Зазначым, што мовазнаўца Юрась Пацюпа ўважае прыназоўнік "на" у канструкцыі "забыўся на" палянізмам. Паводле Пацюпы
 трэба аддаваць перавагу канструкцыям тыпу:
- забыўся (каго? што?)
- забыўся пра (каго? што?)

"А як лепш? Само сабою: "забыцца", толькі зрэдку і непажадана "забыць". Слушна і "забыцца (забыць) кнігу" і "забыўся пра кнігу" - гэта розныя значаньні. А "забыцца на кнігу" - палянізм (таксама ў скрайнім разе можна ўжываць), яшчэ "забыцца аб кнізе" - гэта маскалізм, і ён рэдчас дапушчальны пры пыўных сэнсавых адценьнях, дзеля ўразнастайваньня сынтаксычных канструкцыяў, быў яшчэ варыянт "забыцца аб кнігу" (відаць, палянізм і архаізм), а Станкевіч сказаў бы - "забыцца праз кнігу". Усё гэта багацьце мовы, калі ўжываць дарэчы. І... бяда, калі недарэчы."
http://paciupa.livejournal.com/5934.html?thread=133166#t133166
==================================
> подскажите,пожалуйста,как будет правильно поздравить с днём рожденья на белорусском языке , заметил что тут в вк пишется проста "павіншаваць з народзінамі. на маю думку гэта будзе выглядаць як: "я віншую з народзінамі" ці правільнае гэта меркаванне?
 і як  перакладаецца на расейскую і выкарыстоўваецца такое спалучэнне слоў у беларускай мове як:" то бок"
спадзяюся я не надакучыў вам са сваемі штодзённымі шматлікімі пытаннямі)))дзякую вам!

1. Ужываюцца розныя варыянты: з Народзінамі! з Днём народзінаў! з Днём нараджэньня!

2. То-бок - гэта тое самае, што і "гэта значыць", апошняе ўжываецца часьцей. На расейскую мову перакладаецца як "то есть".

P.s.1 Існуе канструкцыя "віншаваць чым" без прыназоўніка.
Вось што пісаў на гэты конт Язэп Лёсік:

НЕКАТОРЫЯ ЎВАГІ ДА БЕЛАРУСКАЕ ЛІТАРАТУРНАЕ МОВЫ
…
VIII. ПААСОБНЫЯ СЛОВЫ Й ЗВАРОТЫ Ў МОВЕ
…
5. Віншаваць. Пад уплывам расійскіх зваротаў у нас кажуць: віншаваць з новым годам, з імянінамі, тымчасам у народнай мове пасьля “віншаваць”, як і пасьля “частаваць” ставіцца прыладны склон без прыназоўніка “з”, напр.: Віншую вас вянком, а вы мяне мядком. Віншую вас новым годам, новым шчасьцем.
http://mowaznaustwa.ru/2010/01/27/ya-lyosik-nekatoryya-%D1%9Evagi-da-belaruskae-litaraturnae-movy-vi-viii/

P.s.2 У сучаснай мове шырока ўжываюцца формы "народзіны" й "нараджэньне". Паводле мовазнаўцы Паўла Сьцяцко варта аддаваць перавагу "народзінам".

Пытаньне ад:
==================================
> Скажыце калі ласка, ці ёсць розніца паміж словамі "вандроўка" і "падарожжа"?

Абодва словы — двухзначныя, але супадаюць у сваім першым значэнні. То-бок розніца ёсць, але, напэўна, не тая, пра якую Вы пытаеце.
==================================
> Помогите с переводом: я устал от твоего общества(компании). Ад твайго асяроддзя,ці як на вашу думку?

Гэта адзін з тых іншамоўных фразеалагізмаў, якія не маюць адпаведніка ў беларускае мове. Можна сказаць так: «Я стаміўся ад Вас», «Вы мяне стамляеце» ці як-небудзь інакш. Пераклад самога фразеалагізму — не лепшая ідэя.
==================================
> З'яўляюся студэнтам БНТУ, узнікаюць цяжкасці з перакладам тэхнічных тэрмінаў. Падкажыце, калі ласка, якія-небудзь тэхнічныя слоўнічкі або сайты. Дзякуй

• шмат спэцыялізаваных слоўнікаў апублікавана на сайце http://slounik.org, у першую чаргу паспрабуйце пашукаць там
• на сайце http://skarnik.by даступны руска-беларускі слоўнік, якія зьмяшчае шмат тэрмінаў (аднак многія перакладзены даслоўна ці праз калькаваньне)
• IT-тэрміналёгія - https://sites.google.com/site/belcompterm/results

Пытаньне ад:
==================================
> Як юрысту цікава, к слушна сказаць па-беларуску:
вменяемость
попечительство (і з якім прыназоўнікам)
подзащитный
подозреваемый
присяжный
завещать
А таксама ці слушна казаць не прыгавор, а вырак; не дагавор, а дамова; утрыманне ў сэнсе "содержание"(фінансавае, пад апекай, пад арыштам і г.д.)?

• вменяемость - прытомнасьць, наяўнасьць сьвядомасьці
• попечительство - апека, апекаваньне, апякунства; паводле беларускага заканадаўства: папячыцельства. Апека над (кім). Узяць пад апеку (каго).
• подзащитный - падабаронны, кліент
• подозреваемый - падазроны
• присяжный - прысяжны
• завещать - завяшчаць (каму), апісаць (на каго)

"Вырак" падаецца ў гэтым значэньні як у дарэформенных слоўніках, так і ў сучасных (хоць і як застарэлае слова), таму ўжываць яго можна. Хочам таксама нагадаць пра такі сынонім, як "прысуд".

Дарэформенныя і сучасныя акадэмічныя слоўнікі не фіксуюць слова "дамова" ў гэтым значэньні. Напрыклад, слоўнік Байкова-Некрашэвіча падае пераклад расейскага "договор" так:

договор - умова, дагавор, угавор
заключить договор - скласьці ўмову
нарушить договор - зламаць умову, адкінуцца ад умовы

У "Беларускай навуковай тэрмінолёгіі" (1926) бачым:

договор - дагавор, умова
договорный - дагаворны, умоўны

Сучасны беларуска-расейскі слоўнік таксама падае "дагавор, умова" (http://www.skarnik.by/rusbel/19235). Тлумачальны слоўнік не фіксуе такога слова як "дамова", аднак яго значэньне знаходзім у слоўніку Івана Насовіча (1870):

Домова - ы, с.ж. Домашнее хозяйство, управленіе хозяйствомъ. Дурная тая домова, гдзѣ вола болдзець корова.

Такое ж значэньне падае беларуска-расійскі слоўнік Яна Станкевіча:

дамова -вы, -ве; мн. ч., род. -оў (-оваў), ж. - семья, дом (или квартира) и хозяйство вместе взятые. Габруся у войска ўзялі, ад дамовы адарвалі. Гарун. Благая тая дамова, дзе вала бадзець карова. Послов. (Рапан. 73); Ст. Рудня Вял.; Нсл.
студэнцкая, работніцкая, вучыцельская й інш. дамова – студенческий, рабочий, родительский и проч. дом.
нацанальная дамова — родина, отечество. Уменьш. дамоўка -ўкі, -ўцы. Ня ў гроб багатыр жадае, а ў дамоўку. Дсл. 177.

Такім чынам, хоць слова "дамова" і ўжываецца сёньня ў значэньні "дагавор", гэта не зусім карэктна. Нарматыўныя варыянты: дагавор, умова, кантракт, пагадненьне. Але мусім адзначыць, што на карысьць "дамовы" выказваюцца ў сваіх публікацыях мовазнаўцы Юрась Пацюпа і Павел Сьцяцко.

Слова "ўтрыманьне" ў дадзеных выпадках слушнае.

Пытаньне ад:
==================================
> Паўстала пытанне: гімн БНР пачынаецца словамі : мы выйдзем шчыльнымі радамі. Як лічаце,чаму выкарыстоўваецца рад,а не шэраг?

"Рад" мае праславянскае паходжаньне і ўжываецца ва ўсіх славянскіх мовах, няма падставы яго пазьбягаць.

Улічваючы, што "шэраг" - пазычаньне з вугорскай мовы (ад sereg - натоўп, войска), то "рад" нават мае перавагу.

Пытаньне ад:
==================================
> "Спатканне" гэта перакладаецца як "свидание" па расейску? Альбо яго таксама можна выкарыстоўваць адносна звычайнай сустрэчы?

Збольшага гэта сынонімы, таму "спатканьне" можна ўжываць адносна звычайнай сустрэчы.

"Сустрэча" - больш агульнае паняцьце, і для азначэньня звычайнай сустрэчы ўжываецца часьцей. "Сустрэча вэтэранаў", "сустрэча зь пісьменьнікам", "спартовая сустрэча" - у гэтых выпадках ужываць "спатканьне" будзе недарэчы. 

Тым часам, "спатканьне", у адрозьненьне ад "сустрэчы", мае дадатковае значэньне - "сустрэча закаханых", але "чакаць спатканьня" вы можаце ня толькі зь дзяўчынай, але, напрыклад, і зь сябрамі.

Дэталёва разабрацца вам дапаможа Тлумачальны слоўнік:

http://www.skarnik.by/tsbm/81333
http://www.skarnik.by/tsbm/78912

Пытаньне ад:
==================================
> Старыя людзі, носьбіты мовы, кажуць замест "чырвоная", "зялёная" - "чырвона", "зялёна". Ці не ёсць канчаткі жаночага роду калькай з расейскай мовы? Як будзе слушна?

Слушна будзе "чырвоная", "зялёная" і г. д. 

Такія формы як "чырвона", "зялёна" хоць і пашыраныя на пэўнай тэрыторыі Беларусі, але на літаратурную норму ніколі не прэтэндавалі.
==================================
Падкажыце ці ёсць прынцыповая розніца між рэчаісна і насамрэч і ў якім выпадку якое з слоў лепш ужываць? Дзякуй!

Рэчаісна - реально. Насамрэч - на самом деле. Ужываць можна аналагічна як і ў расейскай мове.

Пытаньне ад
==================================
90 гадоў таму 19 чэрвеня 1924 у в. Бычкі, Ушацкі раён. Нарадзіўся Васіль Быкаў беларускі пісьменнік і грамадскі дзеяч, удзельнік Вялікай Айчыннай вайны, капітан.

Большасць твораў — аповесці, дзеянне якіх адбываецца падчас Вялікай Айчыннай вайны і ў якіх паказаны маральны выбар чалавека ў найбольш драматычныя моманты жыцця.
==================================
> Як слушна ставіць націск: твОраг або тварОг, лОкцем або лакцЁм

У беларускай мове ужываецца форма "тварог".
http://www.slounik.org/search?dict=&search=%D1%82%D0%B2%D0%B0%D1%80%D0%BE%D0%B3&x=0&y=0

Пры скланеньні слова "локаць" націск не пераходзіць і застаецца на першым складзе.
Творны склон (кім / чым?): "локцем"
http://bnkorpus.info/grammarDB.html#lemma=локаць

Пытаньне ад:
==================================
Антон Пышник даслаў слушную даведку:

Старше сестры - старэйшы за сястру.
Болеть ангиной - хварэць на ангіну 
Опоздать из-за дождя - спазніцца праз дождж 
Дом в три этажа - дом на тры паверхі
Видеть своими глазами - бачыць на свае вочы
Пойти за ягодами - пайсці ў ягады
Писать по адресу - пісаць на адрас
==================================
Тут кожны можа задаць любое пытаньне, датычнае беларускае мовы, як па-расейску, так і па-беларуску з дапамогаю функцыі "прапанаваць навіну" (предложить новость). Адкажам на пытаньні як па афіцыйным правапісе (наркамаўка), так і па клясычным (тарашкевіца). Можаце таксама дадаткова пазначаць правапіс, на якім Вы бы хацелі бачыць наш адказ.

Беларуская мова — багатая ды разнастайная. Адказы нават на нескладаныя пытаньні могуць аказацца карыснымі ня толькі Вам, але й шырокаму колу людзей. 
Пытайцеся — будзем радыя дапамагчы!
==================================
Задавайце свае пытанні праз "прапанаваць навіну" (предложить новость)
==================================
> Подскажите как будет правильно  звучать вопрос: сдал ли экзамены? 
- болеть за футбольный  клуб
болеть за бельгию.переведите пожалуйста,а то хварэць ці падтрымліваць выглядае неяк малаверагодна,дапамажыце?

1. Слушна будзе так: "Ці здаў (ты) экзамэны?"

Сучасныя носьбіты мовы актыўна ўжываюць слова "іспыт". Пра яго ненатуральнасьць у беларускай мове пісаў Юрась Бушлякоў (http://www.svaboda.mobi/a/24876791.html). "Іспыт" ня мае вытворных словаў, таму аддаем перавагу слову "экзамэн".

2. Сёньня ў гэтым значэньні часта ўжываецца слова "заўзець", утворанае ад "заўзятар" - "болельщик", якое ў сваю чаргу, паходзіць ад прыметніка "заўзяты". 

Але хочам вас перасьцерагчы ад ужываньня дзеяслова "заўзець", бо яго ўтварэньне супярэчыць законам беларускай мовы. Пра гэта ня раз пісаў вядомы мовазнавец Юрась Пацюпа, падаючы слушны варыянт - "заўзімацца":

«Прычым тут клясычны правапіс, калі абодвыя наватворы - тыповыя калькі з расейшчыны: "заўзець" — ад болеть; а "тэлефаніць" - ад звониць? Ня ведаю што й "па-якоўску" ў іх "правільнае". Можа гэта й "па-тарашкевіцку", але не па-беларуску. Насамрэч усё якраз наадварот: спакменьнік "заўзятар" паходзіць ад прыметніка "заўзяты", або ад дзеяслова "заўзімацца" (за каго) г. зн. ’бараніць каго-колечы’, дзеяслоў сэмантычна тоесны расейскаму фразэалягізму "стоять горой". Прыкладам: "Глядзі ты, як ён заўзімаецца за бацьку!". Гэтак гавораць на Лідчыне. Тут, як бачым, словатворца выявіў глухату да законаў беларускага словаўтварэньня, а ягоны крытык — няведаньне. Законы мовы для ўсіх аднолькавыя, і не бывае паасобку праўды габінэтнае і праўды жыцьцёвае. Бывае толькі благое веданьне мовы і кепскі аналіз яе законаў.» (http://arche.bymedia.net/2007-11/paciupa711.htm)

Падрабязьней зь ягонаю думкаю можаце пазнаёміцца па спасылках: 
http://by-mova.livejournal.com/457559.html?thread=5331031#t5331031
http://paciupa.livejournal.com/6321.html

Што да "хварэць", то акадэмічныя слоўнікі дазваляюць ужываць яго ў значэньні расейскага "болеть", а значыць, фармальна памылкаю гэта ня будзе. Але тут, хутчэй за ўсё, мае месца даслоўны пераклад з расейскай мовы. Тым больш у літаратуры выраз "хварэць за" амаль не ўжываецца.

Такім чыным, "болеть" на беларускую мову можна перакласьці так:
• быць прыхільнікам (клюба, каманды)
• падтрымліваць (клюб, каманду)
• хвалявацца (за каманду)
• заўзімацца  (за клюб, за каманду)
• хварэць (за клюб, за каманду) - непажадана

Дарэчы, у актыўны ўжытак слова "заўзятар" у значэньні "болельщик" прыйшло ў 90-я гады, пра гісторыю яго ўжываньня можна прачытаць тут: http://minsknews.by/blog/2014/05/15/belaruskae-slouka-zauzyatar/

Пытаньне ад:
==================================
> Вось мне цікава, як будзе "чёлка" па-беларуску :)

"Чуб" ды "грыўка" :)

ЧУБ
(назоўнік | мужчынскі род)
1. Пасма валасоў, якая спадае на лоб або ўзнімаецца над ілбом (звычайна ў мужчын). 
2. Пасма доўгіх валасоў, пакінутая на цемені брытай галавы ў запарожцаў і ўкраінскіх казакоў; асяледзец. 
3. Прыўзнятае пер'е на галаве некаторых птушак. Курыца з чубам.Брацца за чубы (размоўнае неадабральнае) — біцца. || памяншальная форма: чубок.

ГРЫЎКА
(назоўнік | жаночы род)
1. памяншальна-ласкальная форма да грыва.
2. Апушчаная на лоб і падстрыжаная пасма валасоў. Адчувалася, нібы і пад гэтай меднай грыўкай, гулліва навісаўшай на лоб, калышуцца цьмяныя думкі. Лынькоў.

У Вялікалітоўска-расейскім слоўніку Яна Станкевіча
==================================
Original: http://cs619723.vk.me/v619723104/6d9c/17h8dVLDQlc.jpg
==================================
> Яшчэ дапамажыце:
1 Приём
2 Головастик
3 Малёк
4 Ласты
5 Плавник

1. Прыём, прыманьне, прыняцьце (падрабязьней: http://skarnik.by/rusbel/71721)
2. Апалонік, палонік
3. Малёк, маляўка
4. Ласты
5. Плаўнік, плавень

Пытаньне ад:
==================================
На якой мове ў Вас інтерфейс VK?
==================================
Беларуская
==================================
Беларуская(тарашкевіца)
==================================
Расейская
==================================
Іншая
==================================
> Такiя цяжкасьцi спаткаў:
перекись (водорода)
(двойка) распашная

У сучаснай беларускай мове замацаваўся выраз “перакіс вадароду”. Можна сьмела яго ўжываць.
http://slounik.org/search?dict=&search=%D0%BF%D0%B5%D1%80%D0%B0%D0%BA%D1%96%D1%81&x=0&y=0

Для ведама зазначым, што ў “Слоўніку хэмічнае тэрмінолёгіі” (проект) (1927) адпаведнікам “перекиси” выступаў “надтленьнік”:

перекись водорода - надтленьнік вадароду

“Двойка распашная”. У слоўніку Крапівы сустракаецца пераклад гэтага спартовага тэрміна. Там ён даслоўна перакладзены як “двойка распашная”. Але з такім перакладам складана пагадзіцца, бо ў беларускай мове няма слова “распашны”. Наагул слоўнік Крапівы часта крытыкуюць за вялікую колькасьць лексыкі з расейскае мовы, якую туды дадалі. (там вы сустрэнеце й “лечачы ўрач”, і “карандаш”). 

Беларуская энцыкляпэдыя падае “расхінныя двойкі” (том 1, старонка 179). Але, імаверна, такі пераклад ёсьць калькаю ад “распахнуть”.

Двойкі могуць быць “парными” (кожны чалавек мае 2 вяслы) і “распашными” (1 вясло).
На нашую думку, пасьлядоўным будзе пераклад “двойка парная” і “двойка няпарная”.
Двойка распашная с рулевым (без рулевого) – двойка няпарная са сты’рнікам (бяз сты’рніка) (ад “стырно” – “руль”)

Пытаньне ад:
==================================
Original: http://cs619628.vk.me/v619628899/8f40/RjYclo_lntA.jpg
==================================
> Ці ёсць у беларускай мове слова "марозіва"? Вікіпедыя афіцыйным правапісам прапануе выкарыстоўваць "марожанае", тарашкевіцай - "марозіва". У слоўніках збольшага сустракаецца варыянт афіцыйным правапісам. Журналісты ўжываюць ў артыкулах абодва варыянты. Можа гэта пытане густу?

Слова "марозіва" ў адрозьненьне ад "марожанага" сапраўды не фіксуецца нарматыўнымі слоўнікамі, больш таго, дарэформенны расійска-беларускі слоўнік Байкова і Некрашэвіча перакладам да "мороженое" падае якраз "марожанае". 

Аднак мовазнавец Павел Сьцяцко ў сваёй кнізе "Культура мовы" сьцвярджае, што і слова "марозіва" ўжывалася ў дарэформенны час Максімам Гарэцкім і іншымі пісьменьнікамі. 

Яго словы пацьвярджаюцца мовазнаўцам Юрасём Бушляковым:

"У Беларусі марозіва пачало прыжывацца зь мінулага стагодзьдзя. Называлі яго па-рознаму, прыкладам, на польскі лад - лёды, або на расейскі - марожанае. Былі вось марожанае мяса або рыба марожаная, а тут паявілася проста марожанае.

Таму рупіліся з пачатку гэтага стагодзьдзя моватворцы беларускія пра свой, не чужы, назоў. І ў выніку, як былі ў нашай мове малодзіва з прадзівам, так паявілася ў спадзейныя 20-я гады марозіва."

(http://archive.svaboda.org/slova/maroziva.html)

Такім чынам, слова "марожанае" хоць і прыйшло з расейскай мовы, але ў нашай мове існуе даволі даўно, і ў цяперашні час ёсьць нарматыўным.

Вэрсію пра "марозіва", на жаль, немагчыма праверыць без адпаведных крыніц, але калі яно і ўжывалася, то, хутчэй за ўсё, было малараспаўсюджаным (інакш Байкоў і Некрашэвіч дадалі б яго ў свой слоўнік).

У нашыя часы ўжываць слова "марозіва" пачалі падчас нацыянальнага адраджэньня. Некаторыя лічаць, што гэтаму паспрыяла наяўнасьць ва ўкраінскай мове слова "морозиво". Варта адзначыць, што "марозіва" ляканічна выглядае ў нашай мове, бо ўтворана паводле характэрнай для беларускай мовы мадэлі: мы маем такія словы як "прадзіва", "паліва", "змесьціва", "поліва" і г. д. Трэба дадаць, што вядомы мовазнавец Юрась Пацюпа ў цыклі публікацый "З трасянкі на мову" (http://paciupa.livejournal.com/5410.html) раіць ужываць менавіта "марозіва". 

Залішне гаварыць, што сёньня "марозіва" шырока ўжываецца ў літаратуры і СМІ, таму адказваючы на вашае пытаньне, можна ўпэўнена сказаць, што гэтае слова ў нашай мове ёсьць, але лічыць яго адзіна правільнай назвай гэтага дэсэрту не выпадае.

Так ці інакш, выбіраючы паміж "марожаным" і "марозівам", вы мусіце кіравацца ўласным густам і поглядамі на мову.

Пытаньне ад:
==================================
> Якая розніца паміж словамі "гэтак" і "так"? У якіх выпадках трэба іх ужываць?

"Гэтак" - амаль поўны адпаведнік да "так". Нягледзячы на тое, што "так" выкарыстоўваецца ў нашай мове часьцей, некаторыя ўстойлівыя выразы звычайна ўжываюцца з "гэтак": і гэтак далей, гэтак жа і інш.

У адрозьненьне ад "гэтак", "так" ўжываецца як сьцвярджальная часьціца (у значэньні "ага", "але"), разам са злучнікам "што" ўтварае канструкцыю "так што", якая мае значэньне "таму", уваходзіць у склад устойлівых выразаў, якія з "гэтак" не ўжываюцца.

Думаем, што дэталёва разабарцца вам дапаможа Тлумачальны і Руска-беларускі слоўнікі:
http://skarnik.by/tsbm/82517
http://skarnik.by/tsbm/18543
http://skarnik.by/rusbel/93061
http://skarnik.by/rusbel/106473

Але ў большасьці выпадкаў вы мусіце кіравацца ўласным густам і выбіраць слова, найбольш прыдатнае з гледзішча мілагучнасьці ды адпаведнасьці кантэксту.

Пытаньне ад:
==================================
> Калі трэба ўжываць слова "дзеля", а калі "для"?

Прыназоўнік «дзеля» па сэнсе  моцна перасякаецца з расейскім «ради». 

Тлумачэньне значаньняў прыназоўнікаў і колькі прыкладаў іх ужываньня:

ДЗЕЛЯ 
(прыназоўнік) 
1. Для каго-, чаго-н., у інтарэсах каго-, чаго-н. Дзеля агульнай справы. Я зраблю гэта дзеля Вас. 2. чаго. З мэтай, у мэтах чаго-н. Дзеля адпачынку. Дзеля кавалку хлеба.

ДЛЯ 
(прыназоўнік) 
1. Указвае на прызначэнне або мэту чаго-н. Падручнікі для дзяцей. Вядро для вады. Усё для перамогі. 2. У адносінах каго-, чаго-н. Для яго гэта лёгкая справа. Для свайго часу гэта было дасягненнем. 3. Параўнальна з тым, што павінна было быць, што чакалася б. Ён занадта дасведчаны для сваіх год. Вельмі непрыдатнае адзенне для хатняй работы.

Пытаньне ад:
==================================
> Як будзе " водогрязелечебница"?

Даслоўна па-беларуску гэтае слова гучыць як «водагразелякарня». Савецкія слоўнікі дапускаюць варыянт «водагразелячэбніца».

Хочам зазначыць, што мадэль утварэньня словаў зь некалькімі каранямі малаўласьцівая беларускай мове. Натуральней гучаць словы «водалякарня» й «гразелякарня». Але калі Вы хочаце даслоўна перадаць азначаныя функцыі ўстановы, то можаце выкарыстаць форму «водагразелякарня».

Дарэчы, «гразі» ў гэтым слове ня ёсьць сынонімам «бруду». Параўнайма:

а) Гразі
Толькі множны лік (гразі, -яў). Марскі або азёрны іл, які мае лекавыя ўласцівасці

б) Гразь
1.Размяклая ад вады глеба. На агародзе г. 2. Бруд, нечыстоты. На падлозе г. 3. пераноснае значэнне: Пра амаральнасць, нячэснасць, што-н. ганебнае, нізкае.

в) Бруд
1. Тое, чым што-н. забруджана; гразь. Б. на руках. Куча бруду. 2. пераноснае значэнне: Што-н. нізкае, амаральнае. Нянавісць да бруду.
==================================
> Калі патрэбна ўжываць злучнік «й» замест «i» ?

Калі вы карыстаецеся #афіцыйным_правапісам (наркамаўка), то мусіце ўжываць толькі злучнік "і". 
Вынятак тут могуць складаць паэтычныя тэксты (вершы).

У #клясычным_правапісе (тарашкевіца) пасьля слова, якое сканчаецца на галосную, можа выкарыстоўвацца злучнік "й".

Чытаем у "БКП 2005" (БЕЛАРУСКІ КЛЯСЫЧНЫ ПРАВАПІС.Збор правілаў.Сучасная нармалізацыя)
 Разьдзел 4. ПРАВАПІС І – Й – Ы

13.Пасьля словаў, якія канчаюцца на галосны, злучнік і часьцінка і складовае можа пераходзіць у й нескладовае: былі і зьніклі = былі й зьніклі, сьветла і ўтульна = сьветла й утульна, “Яна і я” = “Яна й я”, то і ён ня ведае = то й ён ня ведае
==================================
> Скажыце, калі ласка, як правільна сказаць па-беларуску: "90 год Васілю Быкаву" ці "90 гадоў Васілю Быкаву"?

У родным склоне множнага ліку слова "год" мае дзьве формы: год і гадоў, таму абодва выразы карэктныя. (http://slounik.org/search?un=0&search=%D0%B3%D0%BE%D0%B4&dict=sbm)

Пытаньне ад:
==================================
> Дзякую Вам за дапамогу! Шчэ ёсьць пытаньне. Як па-беларуску будзе "ЛОПАТКА" (маецца на ўвазе чалавечая) і "КОЛЕННАЯ ЧАШЕЧКА". Дакладна ў нас на сьпіне не рыдлёўк, а на нагах не каленныя філіжаначкі:) 
ДЗЯКУЮ!

Лопатка - лапатка (http://skarnik.by/tsbm/35313), коленная чашечка - рэпка (http://skarnik.by/tsbm/73430).

Пытаньне ад:
==================================
> Як перакласці слова "Ізюмінка", у сэнсе як нешта незвычайнае, унікальнае, што прыцягвае увагу, прывабнае.

У залежнасьці ад кантэксту: іскрынка, цымус, соль, смак, пікантнасьць, запал.
==================================
> У якім выпадку правільна ўжываць слова "білет", а калі "квіток"?

Слоўнікі (у тым ліку й несавецкія) падаюць "білет" як адпаведнік расейкаму "билет", а "квіток" як сынонім "квітанцыі", "расьпісцы".

"Беларуска-расійскі слоўнік" Яна Станкевіча падае наступные тлумачэньні:

бялет, -ету, предл. -еце, м. - билет. М. Шатэрнік: Краёвы слоўнік Чэрвеншчыны (Ігуменшчыны) (Менск, 1929); Вялейскі павет. Далі яму воўчы бялет. Старына Сьмілавіцкага р-ну Ігуменскага пав. Уменьш. бялецік -іка, предл. -іку. м. Шатэрнік: Краёвы слоўнік Чэрвеншчыны (Ігуменшчыны) (Менск, 1929). Маленькі бялецік. Старына Сьмілавіцкага р-ну Ігуменскага пав.

квіт, квіта, предл. и зват. квіце, мн. ч., дат. -том, мн. ч., предл. -тох, м. - расписка, квитанция. Браты М. і Г. Гарэцкія: Маскоўска-Беларускі слоўнік, выданьне 2-ое (Вільня, 1920). Уменьш. квіток, -тка, предл. тку, зват. квітку, мн. ч., дат. -ком, мн. ч. предл. -кох, 1. квитанция, Браты М. і Г. Гарэцкія: Маскоўска-Беларускі слоўнік, выданьне 2-ое (Вільня, 1920); ПНЗ; М. Шатэрнік: Краёвы слоўнік Чэрвеншчыны (Ігуменшчыны) (Менск, 1929). записочка. Словарь Белорусско-Русский И. Носовича, Санкт-Петербург, 1870, 232. 2. расписочка в принятии чего-л. Словарь Белорусско-Русский И. Носовича, Санкт-Петербург, 1870, 232.

(паводле http://by-mova.livejournal.com/993399.html)

Расейка-беларускі слоўнік Некрашэвіча-Байкова асноўным перакладам падае "білет":

билет - бiлет, картка, квiток
билетик - бiле'цiк

У іхнім беларуска-расейскім слоўніку: 
квіток - записка, квитанция.

Выглядае на тое, што ўжываньне «квіток» у значаньні «білет» пашырылася толькі нядаўнім часам, каб пазьбегнуць падабенства з расейскаю моваю.

Кіруючыся слоўнікамі і літаратураю першае паловы 20 ст., вынікае, што трэба казаць: ваенны (лепш "вайсковы") білет, банкаўскі білет, экзамэнацыйны білет, білет на праезд (язду), безьбілетны праезд (язда), білет на канцэрт, лятарэйны білет.

Але: квіток на аплату, выпісаць квіток на дэфіцытныя тавары, паштовы квіток (квітанцыя).

Варта адзначыць, што ўжываньне слова "квіток" у значэньні "білет" небеспадстаўнае, пра гэта сьведчыць "Слоўнік гаворак цэнтральных раёнаў Беларусі". Відаць, у такім значэньні слова выкарыстоўваецца на пэўнай тэрыторі Беларусі, але так ці інакш аддаваць перавагу варта літаратурнай норме - "білет".
==================================
Слоўнік гаворак цэнтральных районаў Беларусі
==================================
> "рядовой" - у адносiнах да вайскоуцау, па-беларуску пасуе "радавы" або "шараговец." "В каком ты звании" - у якiм ты званьнi або можа замест "званьне" трэба ужыць iншае слова - чыне, стане..

У афіцыйным стандарце прыняты тэрмін "званьне". Аднак у "Расейска-беларускім вайсковым слоўніку" (аўтары С. Суднік, С. Чыслаў) адпаведнікам падаецца слова "годнасьць". Варта адзначыць, што гэта не супярэчыць літаратурнай норме (http://skarnik.by/tsbm/17663). Які тэрмін выкарстоўваць - выбірайце самі.

"Чын" - больш шырокае паняцьце, якое ўжываецца і па-за вайсковай тэрміналёгіяй (http://skarnik.by/tsbm/93063), "стан" азначае "саслоўе, сацыяльны пласт" (http://skarnik.by/tsbm/79748), таму да прыведзенага вамі кантэксту не пасуе.

Дарэчы, гэтыя словы нярэдка можна зусім прыбраць са сказу. Напрыклад "служыць у званьні капітана" лёгка замяняецца на "служыць капітанам" - такія кароткія, ёмістыя сказы больш характэрныя для беларускай мовы.
==================================
"Расейска-беларускі вайсковы слоўнік" (аўтары С. Суднік, С. Чыслаў)
==================================
> "отчёт" - гэта справаздача?

Так, "отчёт" - гэта справаздача.

Таксама зьвяртаем вашую ўвагу, што расейскаму "сдать отчёт" адпавядае "зрабіць справаздачу" альбо "здаць справу".

Падрабязьней: http://www.svaboda.org/content/article/24876865.html
==================================
Увага!
Пасьля пераходу ў фармат старонкі сталі нябачнымі пытаньні, якія раней задавалі карыстальнікі. Але гэта не бяда! Накоплены матар'ял нікуды ня зьнік, фактычна запісы захаваліся :) 
Таму мы будзем іх разьмяшчаць тут, каб старыя падпісанты маглі згадваць, а новыя знаёміцца з карыснаю інфармацыяй!
==================================
> Скажыце, каді ласка, ВЕЧКА І НАКРЫЎКА - гэта адно і тое ж, ці нешта з гэтых слоў вогуле не існуе?»

Абодва словы існуюць у беларускай мове. 

"Вечка" - памяншальная форма ад слова "века", якое азначае верхнюю частку, якой накрываюць пасудзіну, скрынку, куфар і г. д. "Накрыўка" - сынонім.

Пытаньне ад:
==================================
«Дапамога па беларускай мове» пераходзіць ў фармат публічнай старонкі!

Дасылайце свае пытаньні з дапамогаю функцыі «прапанаваць навіну». Мы ня будзем публікаваць імя аўтара пытаньня, калі прысутнічае пазнака «ананімна».

Галоўная перавага старонкі ў тым, што падпісанты  бачаць усе пытаньні й адказы ў сваёй стужцы навін. Камэнтары застаюцца даступнымі: мы па-ранейшаму адкрытыя для камунікацыі :)

Разьвяжам усе пытаньні разам з «Дапамогаю па беларускай мове»!
==================================
Дзякуй, шаноўныя, за Вашыя пытанні!)
==================================
Калі нас будзе 500? Запрашайце, калі ласка, сваіх сяброў укантакце - і будзе ўсім нам шчасце:)
==================================
Падабайку, калі задаволены (-ая) працай суполкі!
==================================
Няма пытанняў?
==================================
У чацьвер / чацьвяргамі; чарговы раз /
чарговым разам / чарговага разу

Раз-пораз вынікае патрэба напомніць пра некаторыя тыповыя беларускія канструкцыі з часавым значэньнем. Памыляюцца, калі пішуць, што крама не працуе па выхадных днях, а сябры сустракаюцца па сьвятах. Па выхадных (выходных), па сьвятах значыць па-беларуску ‘пасьля іх’.
Пры называньні часу, цягам якога нешта адбываецца, трэба ўжываць або прыназоўнік у, або канструкцыю наагул без прыназоўніка. Гаворым правільна: газэта выходзіць у чацьвер або, іначай, чацьвяргамі, аўтобус прыяжджае аўторкамі і суботамі ці, па-іншаму, у аўторкі і суботы.
Канструкцыя выражаць час, у якой назоўнік стаіць у форме творнага склону, вельмі частая ў нашай мове. Кожны скажа: ня бачыўся тыднямі, патэлефаную днямі, прыйду другім разам або іншым часам. Тыповыя для беларускай мовы й часавыя канструкцыі з назоўнікам у родным склоне: мінулае ночы, пагоднага дня, наступнага году. Побач з злучэньнямі чарговага разу і чарговым разам можам, натуральна, сказаць і проста чарговы раз: чарговы раз зьвярнуліся з просьбаю. Маем: першы раз, чарговы раз, апошні раз — абыходзімся тут без прыназоўніка.
Называючы час па-беларуску, скажам ці напішам: “Наша ніва” выходзіць у серады; у лазьню ходзім чацьвяргамі; чарговы раз, чарговым разам або чарговага разу дасканалім сваю мову.

Юрась Бушлякоў — Жывая мова
==================================
Я беларускаю хачу заўсёды размаўляць...(с) Беларус.
==================================
Усіх віншуем першым Днём лета!
==================================
Дасі, дамо / дадзім, дасьц(е/ё); ясі, ямо / ядзім, ясьц(е/ё)

Даць і есьці – да сёньняшняга дня гэтыя два дзеясловы ў асноўным захавалі свае старажытныя формы: я дам, ты дасі, ён есьць, мы ямо, вы ясьце. Нарматыўнасьці формаў другой асобы дасі, ясьце або ясьцё пад сумнеў ня ставілі й ня ставяць – як вынік, гэтыя формы адносна стабільна ўжываюцца ў сучасным беларускім маўленьні. А вось формы першай асобы множнага ліку ямо й дамо ў савецкую пару выціскаліся на пэрыфэрыю літаратурнае мовы. Акадэмічныя граматыкі зводзілі іх да рэгіянальных. Вядома, у ХХ стагодзьдзі формы ямо й дамо ўжо не былі характэрныя для ўсёй прасторы беларускай народна-дыялектнай мовы, арэал іх ужываньня звузіўся да паўднёва-заходняга дыялектнага масіву, а таксама – фрагмэнтарна – сярэднебеларускіх гаворак. Тым ня менш у нашай маладой на пачатку мінулага стагодзьдзя новай літаратурнай мове такія формы сталі рэгулярнаю зьяваю. Згадаю хаця б добра знаёмую Цётчыну “Прысягу над крывавымі разорамі”. “Мы – дамо! Мы – сіла! Мы – права!” – гучыць сыноўскае прысяганьне старому Мацею. Ёсьць форма дамо ў Коласа й Купалы, у Брыля й Быкава, у Адамчыка й Гілевіча... Хіба ж можна пасьля гэтага залічаць форму да дыялектных, ігнараваць яе ў нарматыўных слоўніках?

Вось жа, запомнім: поруч з пазьнейшымі формамі першай асобы множнага ліку ядзім і дадзім ёсьць паўнапраўныя, сьцверджаныя традыцыяй літаратурнага ўжываньня ямо й дамо. Ня боймася таксама ўжываць старажытныя формы і ў дзеясловах, вытворных ад даць і есьці. Гаворым па-беларуску: мы ямо, даямо, зьямо, пад’ямо, паямо; мы дамо, аддамо, дадамо.

Юрась Бушлякоў — Жывая мова
==================================
Не саромцеся, закідвайце яшчэ пытанняў!
==================================
Чакаем новых пытанняў!
==================================
Думаў сам сабе, чытаў самому сабе

Не перашкаджай, чытай пра сябе – як разумець гэты сказ па-беларуску? Што стаіць за спалучэньнем словаў чытай пра сябе? Значэньне ў гэтым выпадку можа быць толькі адно. Пра нас недзе нешта напісалі, і мы можам прачытаць пра сябе. У сказе, зь якога я пачаў, словазлучэньне чытай пра сябе ўжытае не па-беларуску. Хтосьці ўзяўся чытаць уголас, некаму тым самым замінаючы. Як тут можна зрабіць заўвагу? Трэба сказаць: “Не перашкаджай, чытай сам сабе / самому сабе”. Сам сабе, самому сабе – гэта беларускія адпаведнікі таго двухзначнага расійскага про себя. Думаў сам сабе, усьміхаўся сам сабе – значыць, думаў і ўсьміхаўся, ніяк навонкі гэтых сваіх думак і сваёй усьмешкі не выяўляючы. Чытаў самому сабе – то бо чытаў ня ўголас або чытаў зусім ціха, няголасна, толькі для сябе.

Цьвёрда запомнім, што спалучэньне пра сябе ў нашай мове адназначнае. Думалі пра сябе – думалі пра сваё жыцьцё, пра саміх сябе; думалі самі сабе – думкамі сваімі не дзяліліся, пакідалі іх пры сабе, не выказвалі ўголас. 

Юрась Бушлякоў — Жывая мова
==================================
Увага! 

Ты лічыш сябе беларусам і шануеш родную мову? Тады зрабі маленькі, але важны крок: падпішы сваё імя ЎКантакце на роднай мове!

Некаторыя пэўна ўжо спрабавалі зрабіць гэткі "пераход", але сустракаліся з цяжкасцямі: УК не хацеў аўтаматычна змяняць Вашае імя на беларускае. Але з гэтай сітуацыі ёсць выйсце! Трэба проста звярнуцца ў службу дапамогі (http://vk.com/support?act=new), даслаўшы ім просьбу змяніць Вашае імя. 

Прыкладная форма звароту:

«Здравствуйте! 
Имею намерение изменить своё имя в профиле на белорусскую версию, как это указано в паспорте. (Ведь указанное настоящее имя на странице соответствует правилам Вконтакте) 
По паспорту моё имя "Зміцер Буйніцкі".
Автоматически через настройки изменить имя не получается. Сделайте это, пожалуйста, вручную.
Спасибо!»

І ў хуткім часе (на працягу сутак) Вы будзеце падпісаныя па-беларуску!

Чым больш карыстальнікаў зробіць такі пераход, тым больш людзей пачне разумець, што мы сапраўдная паўнавартая нацыя, якая мае сваю прыгожую мову, культуру, гісторыю, не забывае свае карані!

Давайце пакажам іншым, што нас шмат, што карыстацца роднаю моваю - гэта натуральна ды сучасна :)
==================================
Так, пра што зусім не шкадую :)
==================================
Пакуль не, але збіраюся падпісацца бліжэйшым часам.
==================================
Не. (Ніяк не наважуся/не збіраюся падпісвацца)
==================================
Вiдаць плошча, чуваць песьня 

У цяперашнiм беларускiм маўленьнi раз-пораз чуем фразы з словам бачна (напрыклад, добра было бачна, або з гэтага бачна, або – яшчэ – зь цягам часу будзе бачна). Хiба дарэчы тут слова бачна? Нарматыўныя даведнiкi дапускаюць яго ў такiх фразах, аднак цi добра, цi натуральна гэта гучыць па-беларуску? Цi няма тут якой падмены, калькаваньня? Бяру сьвежавыдадзены першы том “Слоўнiка мовы “Нашай Нiвы” – у слоўнiку сабраная лексыка зь легендарнай газэты “Наша Нiва” пачатку ХХ ст. Шукаю ў першым томе слова бачна – яго там няма. У “Нашай Нiве” дамiнавала жывая аўтэнтычная мова, а ў ёй традыцыйна ўжывалася канструкцыя з другiм словам – вiдаць: было вiдаць, будзе вiдаць, з гэтага вiдаць. Пазьней, у савецкiя дзесяцiгодзьдзi, хто-нiхто, ня ведаючы жывое беларускае мовы або памалу на яе забываючыся, замест вiдаць звыкаўся гаварыць бачна (лёгiка ў нашай моўнай сытуацыi простая: раз видеть – гэта па-беларуску бачыць, значыць, видно – гэта бачна). Але ў мовах ня ўсё так проста – няма такой “люстэркавасьцi”, за кожнай моваю стаiць свая арыгiнальная сыстэма сродкаў выражэньня. Увогуле, само слова бачна было й ёсьць у беларускай мове – пытаньне толькi ў тым, дзе яно дарэчы. Іван Насовiч, скажам, фiксаваў прыслоўе бачна ў значэньнi ‘разважлiва, абачлiва, асьцярожна’ (напр., бачна зрабiў, што ўстрымаўся).

Выкарыстоўваючы слова вiдаць (а таксама й слова чуваць), трэба ўлiчваць важную беларускую асаблiвасьць: назоўнiк спалучаецца з гэтымi словамi ў форме назоўнага склону (адсюль вiдаць цэлая плошча, вiдаць хацiна на пагорку, чуваць песьня з залi). Калi ж пры вiдаць i чуваць ёсьць адмоўе не, тады назоўнiк стаiць, натуральна, у форме роднага склону: праз туман дому не вiдаць, ад шуму песьнi не чуваць. Фёдар Янкоўскi некалi перасьцерагаў, што “будзе недарэчнаю памылкаю, калi сказаць або напiсаць: вiдаць усю дарогу, чуваць прыгожую песьню”. Запамятайма правiльныя беларускiя формы: вiдаць уся дарога, чуваць прыгожая песьня; усё добра было вiдаць, зь цягам часу будзе вiдаць, з гэтага вiдаць, канца-краю не вiдаць. 

Юрась Бушлякоў — Жывая мова
==================================
Сябры! Нашая суполка - гэта выдатная дапамога ў вывучэнні мовы! Дапамажыце ў яе распаўсюдзе. Для гэтага дастаткова націснуць пад аватарам суполкі "Расказаць сябрам". Адна пастрычка, адна маленькая спасылка ў Вас на сцяне - вялікая справа для развіцця жывой беларускай мовы! П. С. Вашы пытанні - заўсёды радасць для нас!)
==================================
Ніводнае пытанне не застанецца неадказаным!)
==================================
Адказана будзе запыталаму.
==================================
Пытаньне ад нашага [id51317190|падпісанта]:
"Как бы Вы посоветовали заново научиться говорить по-белорусски? Осознание красоты белорусского пришло довольно-таки поздно, а изучение польского и контакт с большим числом украинцев, а соответственно и с украинским языком, привело к тому, что я не могу говорить, не используя слова и конструкции из этих языков."
-------------------------------------------------------------------------------

Істотны ўжо сам факт, што Вы маеце жаданьне палепшыць сваё валоданьне беларускаю моваю. Усе беларусы маюць пэўны пасіўны слоўнікавы запас, яны могуць слухаць ды даволі някепска разумець беларускую мову. А вось размаўляць атрымоўваецца далёка не ва ўсіх, бо не стае практыкі.

Нашыя парады наступныя:

1) Чытаць больш па-беларуску. Калі мы чытаем, то наш слоўнікавы запас пашыраецца, міжволі ў галаве адкладваюцца ўласьцівыя беларускай мове выразы ды канструкцыі. Так, у сучасным сьвеце нам часта не стае часу, каб чытаць мастацкую літаратуру. Але можна спалучаць прыемнае з карысным: чытаць навіны па-беларуску, даволі шмат агульнаадукацыйнае інфармацыі можна знайсьці на беларускай мове ў інтэрнэце (беларусы маюць ажно дзьве Вікіпэдыі для такіх мэтаў ;))
Вось і Ўкантакце цяпер існуюць беларускамоўныя суполкі на розную тэматыку: музыка, культура, спорт, адукацыя, палітыка, забавы й г.д.

2) Дапусьцім, Вы чытаеце і ўжо маеце пэўны слоўнікавы запас. Але бяз практыкі адразу прыгожа загаварыць будзе нялёгка. Але й тут нам на дапамогу прыходзіць інтэрнэт. Вельмі плённым будзе ліставаньне зь людзьмі ў інтэрнэце па-беларуску: а) гэта псыхалягічна прасьцей, чымся жывая размова б) Вы маеце час, каб сфармуляваць свае думкі в) Вы можаце падгледзець у слоўнік ды спраўдзіць складанае для Вас слова.

3) Пасьля такое практыкі Вы пачняце разумець, што ўжо хутчэй фармулюеце свае думкі (а не перакладаеце іх на бягу з расейскае мовы) і маеце багата словаў, каб падтрымоўваць размову.
Значыць, самы час выходзіць зь віртуальнага сьвету ў рэальны ды пачынаць камунікаваць з жывымі людзьмі па-беларуску :) Беларускамоўных аднадумцаў пры дапамозе інтэрнэта знайсьці цяпер нескладана. Існуюць нават адмысловыя сустрэчы  беларускамоўных людзей ([club25474687|тут] і [club59239693|тут]), якія хочуць палепшыць сваю моўную практыку.
Таксама апошнім часам папулярнымі становяцца дармовыя курсы беларускае мовы:
[club64088467|Мова нанова]
[club48247014|Мова ці кава]
[club70984083|Моваведа]

Вывучэньне беларускае мовы – працэс даволі цікавы й захапляльны. Гэта цікавая й карысная інфармацыя па-беларуску, мерапрыемствы ды імпрэзы, стасункі зь беларускамоўнымі людзьмі.
Ня бойцеся гаварыць ды памыляцца. Бо хто не памыляецца, той не дасягае добрых вынікаў.
Зычым Вам плёну!

І памятайма: навучацца ніколі ня позна! :)
==================================
Тут кожны можа задаць любое пытаньне, датычнае беларускае мовы, як па-расейску, так і па-беларуску. Адкажам на пытаньні як па афіцыйным правапісе (наркамаўка), так і па клясычным (тарашкевіца). (можаце таксама дадаткова пазначаць правапіс, на якім Вы бы хацелі бачыць наш адказ)

Беларуская мова — багатая ды разнастайная. Адказы нават на нескладаныя пытаньні могуць аказацца карыснымі ня толькі Вам, але й шырокаму колу людзей. 
Пытайцеся — будзем радыя дапамагчы!
==================================
Чакаем Вашых пытанняў!
==================================
Адбыліся дзявятыя заняткі курсаў "Мова нанова" ў Баранавічах! Размаўлялі пра якасці людзей, давалі характарыстыкі асобам, высвятлялі свой тып тэмпераменту. Прысутнічалі 12 чалавек. На госці да нас завіталі псіхолагі Яўген Маліноўскі і Любоў Кубанская. Пазней распавядзем, як гэта было ў нас і што будзе надалей. А пакуль пазітыўная атмасферная фотачка!
==================================
Падборка рэсурсаў, для самастойнага перакладу тэкстаў ды вывучэння беларускай мовы.
Подборка ресурсов, для самостоятельного перевода текстов и изучения белорусского языка. 

http://www.slounik.org/ - усе беларускамоўныя слоўнікі ды энцыклапедыі ў адным сайце, магчымасць пошуку любога слова адразу ва ўсіх энцыклапедыях і слоўніках, змешчаных на сайце.

http://www.skarnik.by/  - тлумачальны слоўнік

https://translate.google.ru/?hl=be&tab=TT -  перакладнік 

http://belazar.info/ - перакладнік

 http://bnkorpus.info/ - агульны корпус беларускай мовы. Магчымасць пошуку любога слова ў беларускай літаратуры.
==================================

